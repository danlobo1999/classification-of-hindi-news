0,1
international,"लेकिन मीडिया रिपोर्टों के मुताबिक इन उम्मीदवारों में से सईद जलीली की उम्मीदवारी सबसे मज़बूत मानी जा रही है.

राष्ट्रपति चुनाव में इस बार ये सवाल उभर रहा है कि यदि जलीली चुनाव जीत जाते हैं तो वो किन मायनों में वर्तमान राष्ट्रपति महमूद अहमदीनेजाद से अलग साबित होंगे?सईद जलीली कई मायनों में 2005 के अहमदीनेजाद के बेहद करीब नज़र आते हैं.अमदीनेजाद की ही तरह जलीली भी ईरान की 1979 क्रांति की दूसरी पीढ़ी से ताल्लुक रखते हैं. पूर्व राष्ट्रपति की ही तरह जलीली 1979 क्रांति के बाद अर्द्धसैनिक बल ‘बसीज’ में शामिल हो गए थे. उन्होंने ईरान-इराक युद्ध में भी हिस्सा लिया था.दोनों राजनेता धार्मिक मामलों पर काफी हद तक एक जैसी सोच रखते हैं.‘शर्क’ अखबार के अनुसार तेहरान यूनिवर्सिटी के राजनीति विज्ञान के प्रोफेसर सादिक जिबकलम का मानना है कि, “जलीली का धर्म से गहरा जुड़ाव है. ईमाम सादेग विश्वविद्यालय में हासिल की गई शिक्षा उन्हें ठोस इस्लामी सोच से जोड़ती है. यही सोच उन्हें धीरे-धीरे ईरान के ऊंचे पदों तक ले आई है.”जलीली के समर्थक भी कमोबेश वे लोग ही हैं जिन्होंने अहमदीनेजाद का 2005 चुनाव में साथ दिया था और उन्हें जीत दिलाई थी.2005 में दक्षिणपंथी परंपरावादी धड़े ने अमहदीनेजाद को भरपूर समर्थन दिया था.सुधारवादी माने जाने वाले अखबार ‘शर्क’ की 27 मई की रिपोर्ट के अनुसार प्रोफेसर जिबाकलम कहते हैं, “ सिद्धांतवादियों का धड़ा पूरी तरह से अहमदीनेजाद के समर्थन में था.”घोर परंपरावादी माने जाने वाले अयातुल्लाह मोहम्मद तकी मिस्वाह ने 2005 के राष्ट्रपति चुनाव में अमहदीनेजाद को उम्मीदवार के रूप में पूरा समर्थन दिया था. मिस्वाह एक बड़े धार्मिक नेता हैं.मई 2013 में राष्ट्रपति पद के उम्मीदवार घोषित किए जाने के तुरंत बाद जलीली मिस्बाह से मिलने धार्मिक स्थल ‘कुम’ की यात्रा पर निकल गए थे.जलीली से मुलाकात के बाद वरिष्ठ धार्मिक नेता ने ऐसे सक्षम उम्मीदवार के लिए ‘अल्लाह का शुक्रिया’ किया और साथ ही उनको अपने समर्थन की घोषणा की.आईएसएनए के मुताबिक मिस्बाह ने कहा, “जलीली राष्ट्रपति पद के लिए सबसे काबिल उम्मीदवार हैं.“जलीली के उनके चुनावी अभियान से जुड़े वृत्तचित्र में आर्थिक स्थिति और बेरोजगारी जैसे विभिन्न मुद्दों पर कम मजदूरी और श्रमिकों के प्रति उनकी चिंताओं को दिखाया गया है.इसके साथ ही उन्हें बेहद साधारण रहन-सहन में पेश किया गया है.जलीली की यह जीवनशैली अमहदीनेजाद की शैली की याद दिलाती है. उनके चुनावी मुद्दों में भी साधारण मजदूर के प्रति संवेदना जताई गई थी.सुधारवादी राजनीतिक विश्लेषक अली अफशरी मानते हैं, “जलीली अहमदीनेजाद की तरह ही लोकप्रियता और भ्रान्तियों के शिकार हैं. ”वर्तमान राष्ट्रपति की ही तरह जलीली भी पश्चिम देशों के प्रति पूरी तरह से असहिष्णुतावादी सोच रखते हैं.टीवी में चल रही एक बहस के दौरान उम्मीदवार हसन रहानी के राजनीतिक प्रतिनिधि महमूद वैजी ने कहा, “ इस बात की पूरी संभावना है कि जलीली भी अहमदीनेजाद की विदेश नीति का अनुसरण करेंगें.”7 जून को आईआरटीवी वन द्वारा चलाए जा रहे एक और बहस में जलीली ने वर्तमान नीतियों का समर्थन किया.जलीली ने उस बहस में यह भी कहा कि 

ईरान के राष्ट्रीय हितों की सुरक्षा अहमदीनेजाद ने बेहतर तरीके से की है.यदि 

ईरान की परमाणु नीति के संदर्भ में देखा जाए तो जलीली वर्तमान राष्ट्रपति के नजरिए के बेहद करीब दिखते हैं.उनके आर्थिक सलाहकार होज्जत अडोलमेकी ने सुधार समर्थक आफताब-ए यजद अखबार को 11 जून को बताया, “हमारी लगभग सारी आर्थिक योजनाएं वर्तमान सरकार से मिलती जुलती हैं.”अखबार के इस बयान से पता चलता है कि जलीली के राष्ट्रपति बन जाने से अहमदीनेजाद की नीतियों में कोई भारी बदलाव नहीं आने वाला है.(

बीबीसी मॉनिटरिंग दुनिया भर के टीवी, रेडियो, वेब और प्रिंट माध्यमों में प्रकाशित होने वाली ख़बरों पर रिपोर्टिंग और विश्लेषण करता है. आप बीबीसी मॉनिटरिंग की खबरें 

ट्विटर और 

फेसबुक पर भी पढ़ सकते हैं.)"
science,"इसके विषाणुओं से सैकड़ों लोग मारे गए थे और हज़ारों अन्य संक्रमित हो गए थे.लेकिन इसका असर और घातक हो सकता था अगर कुछ डॉक्टर और नर्स ख़तरे की परवाह किए बिना दुनिया को इससे आगाह नहीं करते.वियतनाम के हनोई के एक फ्रांसीसी अस्पताल में फ़रवरी, 2003 में एक चीनी-अमरीकी जॉनी चेन दाख़िल हुए. ऐसा लग रहा था कि उन्हें गंभीर फ़्लू है.डॉक्टर ऑलिविर कैटिन तब उसी अस्पताल में थे.वह बताते हैं कि कुछ ही दिन में चेन की देखभाल करने वाले स्टाफ़ समेत अस्पताल में 40 लोग 

बीमार पड़ गए. इनमें से सात की मौत हो गई.          देश             मौतें         मामलेजल्द ही एक्सरे रिपोर्ट्स से यह साफ़ हो गया कि सभी बीमारों की स्थिति चेन जैसी ही थी.चेन की देखरेख करने वाले सभी कर्मचारी इस बीमारी से मारे गए थे इसलिए डॉक्टरों, नर्सों और अस्पताल के बाकी स्टाफ़ में दहशत फैल गई. डॉक्टर और नर्स अपनी जान बचाकर भागने लगे.हनोई के नेशनल इंस्टीट्यूट ऑफ़ हाईजीन एंड एपिडेमियोलॉजी में वायरोलॉजी (विषाणुओं का अध्ययन) की प्रमुख डॉक्टर ली थी क्वैन मी उन लोगों में से थीं जो बीमारों के इलाज के लिए रुके रहे.विश्व स्वास्थ्य संगठन (डब्ल्यूएचओ) में संक्रमणकारी बीमारियों के विशेषज्ञ डॉक्टर कार्लो उर्बानी को भी एक अफ़सर की तरह ऑफ़िस में बैठना गवारा नहीं हुआ.एक डॉक्टर होने के नाते उन्हें बीमारों की मदद करनी ही थी.उर्बानी ने ख़ुद के लिए ख़तरा उठाते हुए मरीज़ों से नमूने लेकर उनका विश्लेषण किया.वही पहले व्यक्ति थे जिन्होंने दुनिया को सार्स नाम की इस 

बीमारी के ख़तरे के बारे में बताया.फ़्रांसीसी अस्पताल में कई हफ़्ते तक अनथक काम करने के बाद उन्हें आराम करने की ज़रूरत पड़ी और तभी उन्हें पता चला कि वह भी सार्स के शिकार हो गए हैं.उनके सबसे बड़े बेटे टोमासो उर्बानी उस समय 15 साल के थे.वह कहते हैं, ""मैं जानता था कि उनकी 

बीमारी बढ़ती जा रही है. लेकिन मेरा दिल कहता था कि वह ठीक हो जाएंगे क्योंकि वह मेरे पिता हैं.""लेकिन सार्स का शिकार होने के दो हफ़्ते बाद ही डॉक्टर उर्बानी की मृत्यु हो गई.दस साल बाद टोमासो कहते हैं कि उन्हें अपने पिता पर गर्व है.हालांकि जॉनी चेन हनोई में बीमार पड़े थे और सार्स की कहानी यहीं शुरू हुई थी लेकिन यह सिर्फ़ शुरुआत थी.एक अंतरराष्ट्रीय व्यापारी चेन वियतनाम आने से पहले हॉन्ग कॉन्ग में रुके थे. जल्द ही वहां सार्स का विस्फोट हो गया.हॉन्ग कॉन्ग में प्रिंस ऑफ़ वेल्स मेडिकल फैकल्टी के प्रोफ़ेसर जोसफ़ सुंग कहते हैं, ""एक ही कमरे में मेरे दो दर्जन सहयोगी बैठे हुए थे. सभी को तेज़ बुख़ार था और वह कांप रहे थे. कई खांस भी रहे थे. यह उस भयानक रात की शुरुआत थी.""सुंग ने अपनी टीम को दो दलों में बांट दिया था. एक जो अन्य मरीज़ों की देखरेख करता था और दूसरा जिसे वह ""गंदा दल"" कहते थे. वह उन मरीज़ों की देखरेख करता था जिसमें उन्हें ख़ुद संक्रमण का ख़तरा रहता था. मदद के लिए लोग ख़ुद आगे आते रहे.सुंग कहते हैं, ""हमें लगातार लोगों की ज़रूरत थी. राहत की बात यह थी कि मेडिकल डिपार्टमेंट, सर्जन, ऑर्थोपेडिक सर्जन, गाइनाकॉलोजिस्ट और तो और ऑप्थालमोलोजिस्ट भी मदद के लिए आते रहे.""लेकिन पूर्वी एशिया से आधी दुनिया दूर टोरंटो में जब सार्स का हमला हुआ तो वे पूरी तरह से अचंभित रह गए.स्कारबोरो ग्रेस अस्पताल में एक अकेले मरीज़ ने सभी कर्मचारियों को संक्रमित कर दिया.कई लोगों को टोरंटो के बाहरी इलाक़े में स्थिति टीबी अस्पताल में भर्ती करवाया गया.हनोई और हॉन्ग कॉन्ग में अस्पतालों में दो तरह के लोग थे. एक तो वह जो जान बचाकर भाग गए और दूसरे वह जो दिन में काम पर आए और हफ़्तों तक घर नहीं गए.टोरंटो के वेस्ट पार्क हेल्थकेयर सेंटर में श्वास संबंधी बीमारियों की विशेषज्ञ डॉक्टर मॉनिका एवेन्डानो ने अपने बच्चों को एक चिट्ठी लिखी, ""मुझे संक्रमण हो सकता है और इससे मेरी मौत हो सकती है. मैं इसलिए रुकी क्योंकि मैं एक डॉक्टर हूं और बीमारों की देखरेख करना मेरा काम है.""टोरंटो में सार्स के सामने आने के शुरुआती वक़्त में एक मरीज़ से संक्रमित होने वाले लोगों में पैरामेडिकल स्टाफ़ के ब्रूस इंग्लैंड भी थे.दस साल बाद भी उन्हें सांस लेने में दिक्क़त और कमज़ोरी महसूस होती है.2003 की गर्मियों तक इंसान से इंसान में फैलने वाले इस चक्र को तोड़ा जा चुका था.लेकिन जो हॉन्ग कॉन्ग, वियतनाम और टोरंटो में हुआ वह आसानी से लंदन, न्यूयॉर्क या किसी भी ऐसी जगह हो सकता था जहां जहाज़ से पहुंचा जा सकता है.(बीबीसी हिन्दी के 

एंड्रॉएड ऐप के लिए आप 

यहां क्लिक कर सकते हैं. आप हमें 

फ़ेसबुक और 

ट्विटर पर फ़ॉलो भी कर सकते हैं.)"
sport,"विदेश में हारने के बहाने थे. लेकिन अब अपनी मुंहमांगी पिचों पर भी लगातार हार के बाद उनके पत्ते खुलने लगे हैं. उनके कैरियर को करीब से देखने वालों की नजर में धोनी के लिए बतौर कप्तान ही नहीं बल्कि टीम के सदस्य के रूप में भी ये सबसे मुश्किल घड़ी है.भारतीय खेल प्राधिकरण के क्रिकेट कोच एमपी सिंह ने बीबीसी से कहा, ""यकीनी तौर पर यह धोनी के लिए सबसे बुरा समय है. मेरी नजर में उन्हें अपने बेसिक पर फिर से काम करना होगा. टीम में बने रहने के लिए रन बनाना जरुरी है.""एमपी सिंह 2001 से धोनी के खेल को निखारने में मदद करते आए हैं. आज भी धोनी जब भी जरुरत महसूस करते हैं तो वह दिल्ली के नेशनल स्टेडियम में एमपी 'सर' से सलाह और अपने खेल में सुधार के लिए आते हैं.धोनी की कप्तानी में टीम पिछले 16 टेस्ट मैचों में से 9 हार चुकी है. वैसे टीम ने दस मैच हारे हैं लेकिन एक में धोनी पर लगे प्रतिबंध के कारण सहवाग ने कप्तानी की थी. इस बीच टीम ने वेस्टइंडीज और न्यूजीलैंड के खिलाफ घर पर दो-दो टेस्ट मैच जीते हैं.मुंबई और कोलकाता में हार के बाद उनकी रणनीति बनाने की क्षमता भी सवालों के घेरे में आ गई है.चेन्नई रणजी टीम के कोच वी बी चंद्रशेखर ने धोनी के भविष्य के बारे में पूछे जाने पर कहा, "" यहां से उनके लिए राह आसान नहीं. टेस्ट कैरियर को लंबा करने लिए धोनी को असाधारण प्रयास करने होंगे. देखना रोचक होगा कि उनका टेस्ट कैरियर कितना लंबा और चलता है.""चंद्रशेखर उस चयन समिति में थे जिसने धोनी को भारतीय टीम के लिए चुना था. इसके अलावा वह आईपीएल टीम चेन्नई सुपर किंग्स में भी धोनी के साथ काम कर चुके हैं.चयन समिति के पूर्व प्रमुख श्रीकांत ने तो टीवी पर ही कह दिया है कि सीरीज में हार के बाद धोनी को कप्तानी से हटा देना कोई गलत नहीं होगा. श्रीकांत के रहते ही धोनी टेस्ट टीम के कप्तान बने थे.धोनी का रिकार्ड लगातार सिर्फ कप्तानी में ही नहीं बल्कि बल्लेबाजी में भी लड़खड़ा चुका है. हर सिरीज के साथ उनके खुद के प्रदर्शन में गिरावट आ रही है.जनवरी 2011 से उनकी बल्लेबाजी पर निगाह डालने से साफ है कि वह समय दूर नहीं है जब कप्तानी के खराब रिकार्ड के साथ उनके टीम में ही बने रहने पर सवाल उठने लगेंगे.जनवरी 2011 से धोनी ने कोलकाता तक 19 टेस्ट मैच खेल चुके हैं. इनमें 33 पारियों में वह 14 बार 20 रन से उपर नहीं गए. इसके अलावा वह कोलकाता की दूसरी पारी की तरह पांच बार जीरो पर आउट भी हुए हैं.यकीनन इस दौरान नवबंर 2011 में कोलकाता में ही वेस्टइंडीज के खिलाफ 144 रन की पारी खेली लेकिन जिस समय वह बल्लेबाजी के लिए आए, स्कोर बोर्ड पर टीम के 396 रन थे. इन दो सालों में यही उनका एकमात्र शतक है.एम पी सिंह ने कहा. "" उन्हें अपनी तकनीक सुधारनी होगी. वह बाटम हैंड के साथ पुश कर रहे हैं. जबकि ऐसी पिचों पर आपको हल्के हाथों के साथ खेलना चाहिए. वह काफी गलतियां कर रहे हैं. धोनी गेंद की लाइन में आकर नहीं खेल रहे हैं. वह लाइन मिस कर रहे हैं. इस कारण उसके एज निकल रहे हैं. मेरा मानना है कि घरेलू क्रिकेट में खेलना उनके लिए ज्यादा मददगार साबित हो सकता है. ""इस सत्र में टीम इंडिया के सभी स्टार खिलाड़ी रणजी के कुछ मैच खेले. सचिन तेंदुलकर तो मुंबई के लिए शतक बना कर यह सीरीज खेलने आए. जहीर खान. युवराज, हरभजन,अश्विन, विराट कोहली, वीरेंद्र सहवाग सभी ने रणजी मैच खेले. लेकिन धोनी की झारखंड टीम ने उनसे गुजारिश की थी जिसे भारतीय कप्तान ने ठुकरा दिया. भारतीय टीम में आने के बाद से अब तक धोनी ने साल 2006 से अब तक झारखंड के लिए सिर्फ एक ही मैच खेला है.चयनकर्ताओं के सामने सवाल है कि क्या धोनी को इतनी लगातार विफलताओं के बाद भी क्रिकेट के तीनों फ़ॉर्म में कप्तान बनाए रखना चाहिए या फिर धोनी के लिए घरेलू क्रिकेट ज्यादा खेलने का वक्त आ गया है?"
international,"हालांकि थिएटरों के नाटकों में भी कई वर्षों से ऐसे दृश्य मंचन किए जाते हैं जिनमें अभिनय करने वाले 


अपने सारे कपड़े उतार देते हैं लेकिन कलाकारों के लिए ये अनुभव नाज़ुक और मुश्किल भरा माना जाता रहा है.लेकिन अब स्थिति पहले से आसान हो रही है. हाल ही में लंदन के थिएटरों में दिखाए गए नाटक ‘द जूडास किस’ और ‘माइडिडे’ के निर्वस्त्र दृश्यों की वजह से नाटकों में 


बिना वस्त्र के सीन देने पर बहस फिर तेज़ हो गई है.जैक थौर्न के नाटक माइडिडे का मंचन लोकप्रिय ट्रैफैल्गर स्टूडियो में होने वाला है. इस नाटक में एक बाथरूम का एक लंबा दृश्य है जिसमें अभिनेत्री फीबी वॉलर-ब्रिज और अभिनेता कायर चार्ल्स एक बाथटब में निर्वस्त्र होकर लंबा समय गुजारते हैं.वॉलर ब्रिज कहती हैं, “ये सीन नाटक में बेहद ज़रूरी था. निर्देशक जैक इस तरह के दृश्यों में उत्कृष्ट काम करवाते हैं इसलिए मुझे ज़रा भी संकोच नहीं था”वहीं सह-अभिनेता चार्ल्स कहते हैं, “ये निर्वस्त्र सीन बाथरूम में था और बेडरूम में नहीं इसलिए बस एक व्यावहारिक दृश्य था.”इस नाटक के कलाकारों को डर था कि


 निर्वस्त्र दृश्य दर्शकों को फूहड़ न लगे, लेकिन ऐसा हुआ नहीं.वॉलर ब्रिज कहती हैं, “हमे लग रहा था कि हमें बहुत ज्यादा दबी हंसी या दर्शकों की तरफ से अटपटेपन का सामना करना पड़ेगा लेकिन ऐसा हुआ नहीं. ये दृश्य किसी के भी घर का हो सकता है और इतना स्वाभाविक है कि दर्शक भी उसे आसानी से समझ सकते हैं और वो भी इन दृश्यों में तनाव रहित रहते हैं.”वो कहती हैं कि निर्वस्त्र अभिनय से कलाकार और दर्शकों के बीच एक ज्यादा ‘जागरूक’ रिश्ता बनता है.ब्रिज कहती हैं, “ऐसे दृश्यों में आपको लगता है मानो पूरे ऑडिटोरियम में एक नई जान फूंक दी गई हो. दर्शक भी बहुत जागरूक हो जाते हैं और कलाकारों के साथ एक अनूठा रिश्ता जोड़ लेते हैं जो मेरी नज़र में एक खूबसूरत बात है.”ये कलाकार कहते हैं कि प्रशिक्षण के लिए ड्रामा स्कूलों के आखिरी साल में निर्वस्त्र अभिनय का दृश्य होता है जिससे उन्हें बाद में ऐसे मंचन में कम दिक्कत होती है.हालांकि निर्वस्त्र अभिनय करना जहां कुछ कलाकारों के लिए आसान होता है, कई इसके लिए बिल्कुल भी राज़ी नहीं हो पाते हैं.एक दूसरे अभिनेता टॉम कॉली कहते है “दरअसल सवाल भरोसे का है. आपको विश्वास होना चाहिए कि आप जो कर रहे हैं वो कलात्मक दृष्टि से खूबसूरत है और आपको अपने लेखक और निर्देशक पर भी भरोसा होना चाहिए. कुछ भी ज़बरदस्ती का नहीं लगना चाहिए.”"
science,"शोधकर्ताओं ने 1,250 पाउंड (लगभग एक लाख रुपए) की लागत से एक सिस्टम बनाया है, जिससे कार्बनिक मिश्रण और अकार्बनिक समूह तैयार किए जा सकते हैं. इनमें से कुछ कैंसर के इलाज में इस्तेमाल किए जाते हैं.वैज्ञानिकों का कहना है कि आगे चल कर इससे मरीजों की जरूरत के हिसाब से दवाएं तैयार की जा सकेंगी.उनका अनुमान है कि पांच साल के भीतर दवा कंपनियां इस तकनीक का इस्तेमाल कर सकेंगी जबकि आम लोगों के पास इस सुविधा को पहुंचने में 20 साल लग सकते हैं.शोधकर्ता मार्क सिम्स ने बीबीसी को बताया, “हम इसमें दिखा रहे हैं कि आप रासायनिक सामग्रियों को लेकर प्रिंटर में डाल सकते हैं. उसमें फिर प्रतिक्रिया होंगी और आखिर में आपको कुछ अलग मिलेगा. इसके आधार पर हम कह सकते हैं कि भविष्य में आप सामान्य तौर पर मिलने वाले रसायन खरीद सकते हैं, उन्हें 3-डी प्रिंटर में रखेंगे, उन्हें आपस में मिलाने के लिए बटन दबाएंगे, उसे छानेंगे जिसकी व्यवस्था उसी के अंदर होगी. और फिर आपको वह दवा मिलेगी जो डॉक्टर ने आपको लेने के लिए कहा है.”इस 3-डी प्रिंटिंग के लिए रोबोट से नियंत्रित होने वाली सिरींज इस्तेमाल की गई हैं, जो जेल आधारित “इंक” से प्रिंटिंग ऑबजेक्ट तैयार करती हैं. यह इंक प्रिंटर में डाले गए रसायन और उत्प्रेरकों के मिश्रण से बनती है.इस अवधारणा के बारे में सबसे पहले सोचने वाले प्रोफेसर ली क्रोनिन कहते हैं, “रसायनशास्त्री आम तौर पर रासायनिक प्रतिक्रिया के लिए कांच की परखनलियों का इस्तेमाल करते हैं. हमने परखनलियों और रासायनिकों की अवधारणा को 3-डी प्रिंटर में व्यवस्थित कर दिया है.”वह कहते हैं, “यह एक तरह से परतों वाले केक की तरह है.- आप आखिरी वाली प्रतिक्रिया को सबसे पहले प्रिंट करते हैं और फिर उसके ऊपर दूसरे रसायनों की परत रखते हैं और फिर उसके ऊपर द्रव डालते हैं. वह द्रव पहली परत में जाता है तो वहां नया अणु बनता है और वह फिर अगली परत में जाकर नया अणु तैयार करता है और इस तरह आखिरी परत तक यह प्रकिया चलती है और फिर आपको अपनी वांछित दवा मिल जाती है.”अगर यह कोशिश कामयाब रहती है तो डॉक्टर और आम लोग अपनी जरूरत के हिसाब से दवाएं तैयार कर पाएंगे.'नेचर केमिस्ट्री' जरनल में प्रकाशित शोधपत्र के मुताबिक इससे महंगी केमिकल इंजीनियरिंग तकनीक की पहुंच न सिर्फ आम प्रयोगशालाओं और व्यावसायिक रूप से छोटे उद्यमों तक होगी, बल्कि इससे दुनिया भर में स्वास्थ्य देखभाल में भी क्रांतिकारी बदलाव आएंगे."
entertainment,"(जब अमिताभ के लिए रुक गई लड़ाई)मनोरंजन जगत की ख़बरों के मुताबिक़ दोनों के एक साथ, अनीस बज़्मी की फ़िल्म 'वेलकम बैक' में दिखने की संभावना थी, लेकिन अब ये पुष्टि हो चुकी है कि न तो रेखा और न बिग बी इस फ़िल्म में काम कर रहे हैं.रेखा ने डेट्स की समस्या कहकर फ़िल्म करने से इनकार कर दिया. उनके मुताबिक़ वह उसी दौरान इंद्र कुमार की फ़िल्म 'सुपर नानी' में काम करेंगी. इसलिए 'वेलकम बैक' नहीं कर पाएंगी. वहीं अमिताभ बच्चन ने भी यह फ़िल्म करने से इनकार कर दिया है.'वेलकम बैक', साल 2007 की हिट फ़िल्म 'वेलकम' का सीक्वेल है. इसमें फ़िरोज ख़ान, अक्षय कुमार, कटरीना कैफ़, नाना पाटेकर और अनिल कपूर की मुख्य भूमिका थी.अब फ़िरोज ख़ान वाला डॉन का किरदार फ़िल्म में नसीरुद्दीन शाह निभाएंगे, जबकि जो रोल रेखा को ऑफ़र हुआ था, उसे डिंपल कपाड़िया के निभाने की संभावना है.नाना और अनिल कपूर भी फ़िल्म का हिस्सा होंगे.सुपरस्टार अमिताभ बच्चन के बाद अब उनके समकालीन धर्मेंद्र भी भोजपुरी फ़िल्म में दिखेंगे.फ़िल्म का नाम है 'देस परदेस' और ये 29 नवंबर को रिलीज़ होगी. इसी दिन आमिर ख़ान की बहुप्रतीक्षित फ़िल्म 'धूम-3' भी रिलीज़ हो रही है.(थ्री डी में 'शोले')'देस परदेस' में अभिनेता कादर ख़ान भी अतिथि भूमिका में दिखेंगे. फ़िल्म में रति अग्निहोत्री ने भी एक अहम किरदार निभाया है.एक महीने पहले बहुचर्चित आरुषि हत्याकांड पर फ़िल्म बनाने का ऐलान करने वाले निर्देशक मिलन लूथरिया ने अब अपना इरादा छोड़ दिया है.इस मामले में कल ही सीबीआई की विशेष अदालत ने आरुषि के माता-पिता को दोषी मानते हुए उम्रक़ैद की सज़ा सुनाई है.मिलन के मुताबिक़, इस केस को लेकर कई सारे सवाल हैं और लोग इसे लेकर काफी भावुक भी हैं.इस केस में बहुत ड्रामा है, दर्द है और ढेर सारे सवाल भी. इसलिए अब वो ये फ़िल्म नहीं बनाना चाहते.(बीबीसी हिन्दी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं)"
sport,"आइए जानते हैं कि इस बारे में राजस्थान टीम से जुड़े लोगों का क्या कहना है.जिन घटनाओं को लेकर गिरफ़्तारियां हुई हैं उनसे मैं निराश हूं, तनाव में हूं और हां इस सबसे मुझे धक्का लगा है.राजस्थान रॉयल एक विशेष टीम है जिसमें हम हमेशा एक परिवार की तरह रहते हैं- इसलिए यह ख़ासतौर पर सदमा पहुंचाने वाली घटना है.भ्रष्टाचार और स्पॉट फ़िक्सिंग क्रिकेट के ऊपर छा गए हैं और मैं जानता हूं कि बीसीसीआई और राजस्थान रॉयल्स इस स्थिति को बिल्कुल बर्दाश्त नहीं करेंगे.राजस्थान रॉयल्स के मालिकों और प्रबंधन ने भ्रष्टाचार को न सहने की अपनी नीति के बारे में कई मौकों पर खुलकर बताया है.मुझे यकीन है कि वह इसके खिलाफ़ उठाए गए किसी भी कदम का समर्थन करेंगे.जहां तक मेरा सवाल है, एक कैप्टन और एक लीडर के रूप में मैं पूरा ध्यान इस पर दूंगा कि टीम अपनी असीम क्षमताओं का भरपूर इस्तेमाल करे और “राजस्थान रॉयल” के तरीके से खेलना जारी रखे.मैं उम्मीद करता हूं कि हमारे फ़ैन हमारा और ज़्यादा साथ देंगे जैसा कि मुश्किल समय में अक्सर होता है.और हम एक इकाई के रूप में ज़्यादा मजबूत होंगे.राहुल द्रविड़ सही कहते हैं कि राजस्थान रॉयल्स का माहौल ख़ास है.हम टीम भावना पर ज़ोर देते हैं, क्रिकेट पर ध्यान देते हैं, नए खिलाड़ियों को पहचानते हैं और युवा खिलाड़ियों को प्रोत्साहन देकर उन्हें आगे लाते हैं.हम अनुभवियों को सबसे ज़्यादा अनुभवियों से मुकाबला करने की चुनौती देते हैं- और इस तरीके में ख़तरे हैं.आज ऐसी घटनाएं सामने आई हैं जिससे हम सब स्तब्ध और निराश हैं.हम फ्रैंचाइज़ी, बीसीसीआई और अधिकारियों को हर संभव सहयोग देंगे ताकि वह हमारे खेल में फैल रही इस बीमारी को जड़ से खत्म कर पाएं.हालांकि इस शानदार टूर्नामेंट में प्रतियोगिता करने से टीम का ध्यान नहीं भटकने देंगे.हम कुछ “गंदी मछलियों” की वजह से तालाब रूपी खेल को बर्बाद नहीं होने दे सकते जिसे हम सब चाहते हैं.न ही हम उन मूल्यों को प्रभावित होने दे सकते हैं, जो राजस्थान रॉयल्स को बेहद प्यारे हैं.हम उस माहौल को भी नष्ट नहीं होने दे सकते जिसे नई ऊंचाइयों पर पहुंचाने के लिए हम सबने इतनी मेहनत की है.हम बीसीसीआई अध्यक्ष के दोपहर में जारी बयान का पूरी तरह समर्थन करते हैं.हम सभी को भ्रष्टाचार और मैच फ़िक्सिंग के प्रति नाकाबिले बर्दाश्त रवैया अपनाना होगा.हम सबसे कठोर कार्रवाई का समर्थन करते हैं.हम बीसीसीआई और अधिकारियों को पूरी तरह समर्थन दे रहे हैं और हम ऐसा करते रहेंगे.(बीबीसी हिन्दी के 

एंड्रॉएड ऐप के लिए यहां क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं.)"
science,"ऐसा इन तीनों साइटों को ज़रूरी सेवा लिंक उपलब्ध कराने वाली फर्म की सुरक्षा प्रणाली में खामी के चलते हुआ है.जानकारी के मुताबिक इस फर्म के कर्चचारी एक स्पूफ़ ईमेल का शिकार हो गए थे.सीरियन इलेक्ट्रॉनिक आर्मी पिछले कुछ महीनों में कई मीडिया कंपनियों की वेबसाइट को अपना शिकार बना चुकी है. सबसे ज्यादा इनके सोशल मीडिया अकाउंट्स को हैक किया गया है.लेकिन इस बार के हमले में हैकिंग करने वाला यह ग्रुप मीडिया कंपनियों की वेबसाइट पर उपलब्ध लिंक में हेरफेर कर एक कदम आगे बढ़ गया है.इस वेब हमले के तुरंत बाद न्यूयॉर्क की उस फर्म ने कुछ समय के लिए सेवा को बंद कर उन लिंक को तुरंत सही करने का निर्णय लिया..आउटब्रेन ने सात घंटे बाद सेवा को दोबारा चालू कर दिया.सीएनएन ने बीबीसी को बताया, ""सीएनएनआई डॉट कॉम पर दिखाई देने वाले एक वेंडर प्लग-इन की सुरक्षा से छेड़छाड़ की गई थी. छेड़छाड़ को जल्दी ही पहचान लिया गया और प्लग-इन को निष्क्रिय कर दिया गया. न सीएनएन डॉट कॉम और न ही सीएनएनआई डॉट कॉम सीधे तौर पर इससे प्रभावित हुए थे.वॉशिंगटन पोस्ट के प्रबंध संपादक एमिलियो गार्सिया-रुइज़ ने बाद में कहा कि अपने अखबार की वेबसाइट पर इस सप्ताह हुआ वेब हमला सीरियन इलेक्ट्रॉनिक आर्मी का एक मात्र हमला नहीं है.उन्होंने बताया, ""कुछ दिन पहले सीरिया इलेक्ट्रॉननिक आर्मी ने कथित तौर पर न्यूज़रूम कर्मचारियों के सिस्टम पर हमला किया था ताकि पासवर्ड हासिल किया जा सके. इस वजह से एक कर्मचारी के ट्विटर अकाउंट से सीरियन इलेक्ट्रॉनिक आर्मी की तरफ़ से संदेश भेद दिया गया.""आउटब्रेन कंपनी के मुताबिक हैकरों ने कर्मचारियों को फ़िशिंग ई-मेल भेजी जो कंपनी के मुख्य कार्यकारी की तरफ से भेजी गई थी.मेल में सभी कर्मचारियों को एक क्रम में गोपनीय जानकारी लिखने को कहा गया, कर्मचारियों के ऐसा करने पर सीरिया इलेक्ट्रॉनिक आर्मी सिस्टम तक पहुँच बना पाई और अन्य पासवर्ड हासिल कर लिए.आउटब्रेन के मुताबिक छेड़खानी होने के 11 मिनट के बाद ही इसका पता चल गया था.एक सुरक्षा विशेषज्ञ के अनुसार यह बहुत ही ख़तरनाक था.बुधवार को न्यूयॉर्क टाइम्स की वेबसाइट बंद हो गई थी, जिसका कारण पेज पर आंतरिक समस्या बताया गया था.(बीबीसी हिन्दी के एंड्रॉएड ऐप के लिए

 करें यहां क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं.)"
international,"पाकिस्तान पीपुल्स पार्टी के नेतृत्व वाली केंद्रीय सरकार ने अपने प्रधानमंत्री ज़रूर बदले लेकिन सरकार पर किसी तरह का संकट नहीं आया और नेश्नल एसेंबली को समय से पहले भंग नहीं किया गया जैसा कि पाकिस्तान में अब तक होता आया था.अब 11 मई को नेश्नल एसेंबली और प्रांतीय एसेंब्लियों के लिए चुनाव होने वाले हैं. चुनाव से जुड़े कुछ अहम सवाल.ये चुनाव पाकिस्तान में लोकतंत्र के लिए शायद सबसे बड़ी परीक्षा है. इन चुनावों के बाद नए प्रधानमंत्री और चारों प्रांतों के मुख्यमंत्रियों का चयन होगा. इसके अलावा इसी चुनाव से मौजूदा राष्ट्रपति आसिफ़ अली ज़रदारी की क़िस्मत का भी फ़ैसला होगा जिनका कार्यकाल साल 2013 के अंत में समाप्त होने वाला है.पाकिस्तान में राष्ट्रपति का चुनाव नेश्नल एसेंबली, ऊपरी सदन सिनेट, चारों प्रांतीय एसेंबली के सदस्य करते हैं.राष्ट्रपति ज़रदारी की पाकिस्तान पीपुल्स पार्टी (पीपीपी) पिछली केंद्रीय सरकार की सबसे बड़ी पार्टी थी. जबकि पूर्व प्रधानमंत्री नवाज़ शरीफ़ की पाकिस्तान मुस्लिम लीग(नून) और पूर्व क्रिकेटर 


इमरान ख़ान के नेतृत्व वाली तहरीक-ए-इंसाफ़ पार्टी मुख्य विपक्षी पार्टियां हैं.पाकिस्तान मुस्लिम लीग( क़ायदे आज़म) पिछली गठबंधन सरकार में शामिल थी और इन चुनावों में उसने पंजाब में पीपीपी से साथ अनौपचारिक गठबंधन कर रखा है.कराची और हैदराबाद के शहरी इलाक़ों में ताक़तवर समझी जाने वाली मुत्तहिदा क़ौमी मूवमेंट(एमक्यूएम) केंद्र और सिंध की प्रांतीय सरकार में पीपीपी की सहयोगी पार्टी है. लेकिन इस बार उसने चारों प्रांतों में अपने उम्मीदवार खड़े किए हैं और उसने कोई चुनावी गठबंधन नहीं किया है.अवामी नेश्नल पार्टी(एएनपी) भी केंद्र और ख़ैबर पख्तूख्वाह प्रांत में पीपीपी गठबंधन सरकार में सहयोगी है लेकिन वो भी इन चुनावों में अकेले लोगों का विश्वास जीतने की कोशिश कर रही है.बहुत सारी धार्मिक पार्टियों ने देश के कई हिस्सों में अपने-अपने उम्मीदवार खड़े किए हैं.जमीयत-उलेमा-इस्लाम(फ़ज़ल) एक दक्षिणपंथी पार्टी है जो वैचारिक रूप से देवबंदी या सलफ़ी इस्लाम के बहुत क़रीब है. पिछली संसद में उसकी आठ सींटें थीं जबकि ऊपरी सदन में उसके सात सदस्य हैं. जमीयत-उलेमा-इस्लाम इस चुनाव में सबसे प्रमुख धार्मिक पार्टी शुमार की जा रही है.जमात-ए-इस्लामी पाकिस्तान की सबसे पुरानी धार्मिक पार्टी है. उसने 2008 चुनाव का बहिष्कार किया था क्योंकि उस समय पूर्व सेना प्रमुख परवेज़ मुशर्रफ़ सत्ता में थे. लेकिन इस बार उसने पंजाब, ख़ैबर पख़्तूख़्वाह और सिंध में अपने उम्मीदवार खड़े किए हैं.पांच धार्मिक पार्टियों ने मिलकर मुत्तहिदा दीनी महाज़ नाम से एक गठबंधन बनाया है. उनमें से कुछ 


चरमपंथी संगठनों की प्रतिनिधि भी मानी जाती हैं.इन चुनावों में कोई एक ऐसा मुद्दा नहीं है जो सारे चुनावों को प्रभावित कर सकें.नवाज़ शरीफ़ की पीएमएल(नून) और इमरान ख़ान की पार्टी ने मौजूदा सरकार के भ्रष्टाचार और बिजली की क़िल्लत को प्रमुख मुद्दा बनाया है, जबकि धार्मिक पार्टियां पाकिस्तान में अमरीका की तरफ़ से हुए ड्रोन हमलों को चुनावी मुद्दा बना रही हैं.चुनावी सभाओं और टीवी पर बहस के दौरान हिंसा को रोकने के लिए तालिबान चरमपंथियों से बातचीत के मुद्दे को भी काफ़ी जगह मिल रही है.पाकिस्तान की आम जनता में इन चुनावों को लेकर काफ़ी उत्साह और उम्मीदें हैं. पहली बार एक शक्तिशाली चुनाव आयोग चुनाव करवा रहा है जिसके गठन में सत्ता और विपक्ष में सहमति बन पाई थी.अभी तक इस चुनाव आयोग की निष्पक्षता के बारे में किसी भी पार्टी ने उंगली नहीं उठाई है.लेकिन चरमपंथी हिंसा बहुत बड़ी चिंता का विषय है. पीपीपी, एमक्यूएम और एएनपी के उम्मीदवार और उनके समर्थकों को चरमपंथी अपने हमलों का निशाना बना रहे हैं.इन पार्टियों ने हिंसा पर क़ाबू पाने मे असफल रहने के लिए सुरक्षा एजेंसियों की नाकामी को भी चुनावी मुद्दा बनाया है.अफ़ग़ानिस्तान में नेटो सेना की मौजूदगी, अगले साल उनकी वापसी तथा इस पूरे आतंकविरोधी अभियान में पाकिस्तान की भूमिका को अंतरराष्ट्रीय समुदाय बहुत ध्यान से देख रहा है.यूरोपीय संघ ने पाकिस्तान में चुनावों के लिए अपने 110 पर्यवेक्षक भेजे हैं. अमरीका के नेश्नल डेमोक्रेटिक इंस्टिच्यूट भी 57 पर्यवेक्षकों को भेजने की तैयारी कर रहा है.अमरीका, जापान और तुर्की सहित बहुत सारे देश भी अपने पर्यवेक्षकों को पाकिस्तान भेजने पर विचार कर रहे हैं.(बीबीसी मॉनिटरिंग दुनिया भर के टेलीविजन, रेडियो, वेब और प्रिंट माध्यमों में प्रकाशित होने वाली ख़बरों पर रिपोर्टिंग और विश्लेषण करता है. बीबीसी मॉनिटरिंग की अन्य खबरों को पढ़ने के लिए यहाँ 


क्लिक करें. आप बीबीसी मॉनिटरिंग को 


ट्विटर और 


फ़ेसबुक पर भी फ़ॉलो कर सकते हैं.)"
sport,"ग्रेग चैपल ने बाज़ार में आने वाली अपनी किताब 'फीयर्स फ़ोर्स' में इस बात का भी ज़िक्र किया है कि सचिन उस दौर में उनके पास मदद के लिए आए थे.पूर्व पाकिस्तानी गेंदबाज़ शोएब अख्तर के बाद ग्रेग चैपल ऐसे दूसरे मशहूर क्रिकेटर हैं जिन्होंने अपनी किताब में सचिन तेंदुलकर के बारे में कोई सनसनीखेज़ बात लिखी है.जाने माने अखबार 'हेराल्ड सन' में छपे इस किताब के अंशों से पता चलता है कि चैपल ने दिसंबर में भारत और ऑस्टेलिया के बीच खेली जाने वाली टेस्ट सिरीज़ से पहले सचिन को कमजो़र मानसिक शक्ति वाला बताकर नई बहस छेड़ दी है.गौ़रतलब है कि ग्रेग चैपल 2005 से 2007 तक भारतीय क्रिकेट टीम के कोच रहे थे और उनका कार्यकाल विवादों से घिरा रहा बताया जाता है.हाल ही में ऑस्ट्रेलिया में क्रिकेट के राष्ट्रीय चयनकर्ता के पद से हटाए गए चैपल ने अपनी किताब में लिखा है कि सचिन तेंदुलकर अपेक्षाओं के बोझ से प्रभावित हो गए थे.ग्रेग चैपल के मुताबिक़, ""'टीम जब विदेश दौरे पर जाती थी तो सचिन हमेशा हेडफ़ोन लगाए रहते थे और अपने अगल-बगल देखते भी नहीं थे. इतनी अधिक अपेक्षाओं का बोझ डॉन ब्रैडमेन पर भी नहीं रहा होगा जितना सचिन 1989 से झेल रहे हैं.""   सचिन के साथ हुई बातचीत को याद करते हुए ग्रेग चैपल ने लिखा है, ""एक बार जब हम यात्रा कर रहे थे, तब मैंने उनसे पूछा था कि आपके तो ढेरों दोस्त होंगे. आपको सबके साथ तालमेल बनाए रखने में काफी दिक्कत होती होगी. उन्होंने मेरी आँख में देखते हुए कहा था कि मुझसे ज़्यादा भारत में आपके दोस्त होंगे.""    ग्रेग चैपल की यह किताब एक ऐसे समय में आई है जबकि चंद महीने बाद ही भारतीय क्रिकेट टीम चार टेस्ट मैच खेलने के लिए ऑस्ट्रेलिया के दौरे पर रवाना होगी."
entertainment,"दीप्ति की पहचान हमेशा एक नान-ग्लैमरस, ऑर्ट फ़िल्मों की हीरोइन के रूप में ही रही है. ऐसा नहीं था कि उनकी फ़िल्में सफ़ल नहीं हुईं. लेकिन उन्होंने चमक-दमक वाली फ़िल्मों से जान-बूझकर दूरी बनाए रखी. एक कसक रह गई है वो कहती हैं, ''उस ज़माने में मुझे हर तरह की फ़िल्में ऑफर हुईं, कॉमर्शियल, बी-ग्रेड और अच्छी फ़िल्में भी. लेकिन मुझे उन फ़िल्मों का माहौल नहीं पसंद आया. मैंने तय किया कि मैं ऑर्ट फ़िल्में ही करूंगी. वही मुझे सूट भी करता था.''हम भटकते हैं, गुलज़ार कभी नहीं जन्मदिन के सवाल पर वो कहती हैं, ''जन्मदिन पर अब मैं ज्यादा ताम-झाम नहीं करती. बस कुछ दोस्त घर आ जाते हैं, हम बैठकर बातचीत करते हैं. वो ज़्यादा ज़िद करते हैं तो मोमबत्ती भी जलानी-बुझानी पड़ती है.''इस साल उन्होंने एक पंजाबी शॉर्ट फ़िल्म में गाना भी गाया है. वो कहती हैं कि गाने का अनुभव अच्छा रहा. दरवाज़े पर घंटी बजती है. खोलने पर सामने एक सेल्स गर्ल हाथ में चमको नाम का डिटर्जेंट पाउडर का डिब्बा लिए खड़ी थी. लड़की का नाम, फ़िल्मी पर्दे पर नेहा राजन और असल ज़िंदगी में दीप्ति नवल. दीप्ति मानती हैं कि उन्हें आज भी 'चश्मे बद्दूर' की अभिनेत्री के तौर पर बेहतर जाना जाता है.इस फ़िल्म में उनके सहकलाकार फ़ारुख़ शेख दीप्ति के ख़ास दोस्तों में से थे. दोनों ने साथ में 'रंग-बिरंगी', 'किसी से ना कहना', 'कथा' और 'साथ-साथ' जैसी कई फ़िल्मों में काम किया. फ़ारुख़ मुझे बख़्श दो दीप्ति कहती हैं, ''फ़ारुख़ शेख़ से मेरी मुलाक़ात फ़िल्म चश्मे बद्दूर से पहले एक या दो बार हुई थी, बॉम्बे दूरदर्शन में. फ़ारुख़ मेरे व्यावसायिक और निजी जीवन का हिस्सा रहे. वो मेरे नज़दीकी दोस्तों में से थे.''फ़ारुख़ के निधन पर रो पड़ीं दीप्ति नवलवो कहती हैं, ''वो हमेशा मुझे चिढ़ाते रहते थे. दूसरों को हंसाने के लिए मैं हमेशा उनके निशाने पर रहती थी. ऐसा अंत तक रहा. मैं उनसे कहती थी, अब बुढ़ापा आ गया है अब तुम्हें मुझे परेशान करना बंद कर देना चाहिए. पर उन्होंने ऐसा नहीं किया.'''ऐसा नहीं है कि मैं खाली बैठी रहती हूँ'दीप्ति एक्टिंग का कोई कोर्स किए बिना ही इंडस्ट्री में आई थीं. उन्होंने 1978 में आई अपनी पहली फ़िल्म जुनून से लेकर हाल ही में आई अमरीकी फ़िल्म लॉयन तक क़रीब 70 फ़िल्मों में अभिनय किया. इनमें से कुछ फ़िल्में उनके दिल के बेहद क़रीब हैं.ज़िंदगी देती है मुझे प्रेरणा उन्होंने बताया, ""अनकही, 'मैं ज़िंदा हूं', 'लीला' और 'मेमोरीज़ इन मार्च' मेरे दिल के बेहद करीब हैं. इन सभी में मुझे मेरे रोल चैलेंजिंग लगे.'' दीप्ति बताती हैं कि 'अनकही' और 'मैं ज़िंदा हूं' में उन्हें अमोल पालेकर और सुधीर मिश्र जैसे निर्देशकों के साथ काम करने का मौका मिला. उन्होंने कहा कि भले ही ये फ़िल्में उतनी ख़ास न रही हों, लेकिन इन निर्देशकों के साथ काम करने का अनुभव ख़ास रहा.आजकल वो बड़े पर्दे पर ज़्यादा नज़र नहीं आतीं. इस सवाल पर दीप्ति कहती हैं, ""ऐसा नहीं है कि मैं खाली बैठी रहती हूँ. साल के छह महीने मैं अमरीका में रह रही अपनी मां के साथ बिताती हूं. बाकी वक़्त में अगर कोई दिलचस्प काम या फ़िल्म हो तो उसमें काम करती हूँ और पेंटिंग करती हूँ.""दीप्ति नवल हाल के दिनों में 'एनएच-10' और 'तेवर' जैसी फ़िल्मों में नज़र आ चुकी हैं.दीप्ति कहती हैं, ''इस जमाने की हीरोइंस के पास बहुत से विकल्प हैं. लेकिन हमारे पास इतने विकल्प नहीं होते थे."" (बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक और ट्विटर पर फ़ॉलो भी कर सकते हैं.)"
international,"मंडेला के पोते मंडला मंडेला ने कहा कि जब वह पूर्व राष्ट्रपति से मिलने अस्पताल गए तो वह बेहतर नज़र आ रहे थे.

बार-बार हो रहे फेफड़ों के संक्रमण के इलाज के लिए पिछले आठ दिन से मंडेला राजधानी प्रीटोरिया के अस्पताल में भर्ती हैं.रंगभेद के खिलाफ़ लंबे संघर्ष का नेतृत्व करने के बाद मंडेला 1994 में दक्षिण अफ्रीका के पहले अश्वेत राष्ट्रपति बने थे.पांच साल बाद उन्होंने यह पद छोड़ दिया था.एएफ़पी के अनुसार मंडला मंडेला ने कहा, “मैं मदीबा के लिए दुआ करने देश और दुनिया के लोगों का शुक्रिया अदा करता हूं. परिवार को लगातार जानकारी देने के लिए डॉक्टरों और एएनसी ऑफ़िस का भी धन्यवाद.”बीबीसी के माइक वुलड्रिज ने जोहानिसबर्ग से बताया कि मंडला की टिप्पणी हाल ही में दक्षिण अफ्रीकी सरकार द्वारा दिए गए बयान जैसी ही है.सरकार ने कहा थि कि मंडेला की सेहत में सुधार तो हो रहा है लेकिन उनकी हालत अब भी गंभीर बनी हुई है.शनिवार को मंडेला साल में तीसरी बार अस्पताल में भर्ती हुए हैं और वह तभी से डॉक्टरों की गहन देखरेख में हैं.मंडेला की बीवी ग्राका माशेल लगातार उनके साथ हैं.अगले महीने 95 साल के हो रहे इस विश्वप्रसिद्ध नेता के हर बार अस्पताल में भर्ती होने पर देश और दुनिया में चिंता का माहौल बन जाता है.दिसंबर में फेफड़ों के संक्रमण और पित्त की पथरी के लिए उन्हें 18 दिन अस्पताल में बिताने पड़े थे.राष्ट्रपति कार्यालय ने मंगलवार को कहा था कि इस बार अस्पताल में भर्ती होने से पहले मंडेला फेफड़ों के संक्रमण के चलते कुछ दिन बीमार रहे थे.रंगभेद के खिलाफ़ संघर्ष के दौरान मंडेला 27 साल जेल में रहे थे और माना जाता है कि जेलों की खदान में काम करने के दौरान ही उनके फेफड़ों में संक्रमण हुआ था."
international,"भारत विभाजन के 70 साल होने पर मैं अपनी मां को भारत ले जाना चाहता था ताकि मेरी 80 साल की मां सफ़िया हमदानी फ़िरोज़पुर में अपना पुराना घर देख सकें. दूसरी ओर मेरी साथी इशलीन कौर को अपने दादा सरदार उजागर सिंह को पाकिस्तान ले जाना था. 89 साल के उजागर सिंह लायलपुर से भारत चले गए थे.लेकिन न तो मुझे और मेरी मां को वीज़ा मिला और न ही इशलीन और उजागर सिंह को. सरदार उजागर सिंह कहते हैं कि उम्मीद ही की जा सकती है कि इन दोनों सरकारों को समझा जाए.ज़ायक़े का बँटवारा नहीं कर पायी सरहद सीमा के पास गांवों में बाड़, तनाव और ड्रग्स !फ़ैसला यह हुआ कि इशलीन वीडियो लिंक के ज़रिए मेरी मां को फिरोज़पुर का घर दिखाएंगी और मैं सरदार उजागर सिंह को फ़ैसलाबाद में उनका पुराना घर दिखाऊंगा.70 साल में शहर, कस्बे और गांव बदल जाते हैं. पुरानी इमारतों की जगह नई या आधुनिक इमारतें ले लेती हैं या फिर पुरानी इमारतों का आधुनिकीकरण किया जाता है. बदले हुए फ़ैसलाबाद में उजागर सिंह के घर ढूंढना इतना आसान नहीं था. फ़ैसलाबाद जाने से पहले सरदार उजागर सिंह से एक विस्तृत चर्चा हुई. उनसे उनके शहर लायलपुर के बारे में पूछा. 89 साल की उम्र में वह अपनी याददाश्त से जितनी मदद कर सकते थे उन्होंने की. क्रिकेटर जो भारत और पाक दोनों ओर से खेला वो सिनेमाहॉल जिसने कश्मीर को बनते-बिगड़ते देखासरदार उजागर सिंह पहले लायलपुर की पहचान क्लॉक टावर या घंटाघर में चनेवट बाज़ार में स्थित वकीलां दी गली में रहते थे. लगभग 15 साल की उम्र में वह इस क्षेत्र से उस वक्त कृषि कॉलेज के सामने नए रिहायशी इलाके गोबिंद पुरा रहने आए थे. उन्होंने ख़ालसा स्कूल से मैट्रिक किया और फ़िर बंटवारा हो गया.फ़ैसलाबाद में दाख़िल हुआ तो नई इमारतों के बीच पुरानी इमारतें दिखाई दीं. 'माई दी झुग्गी' का साइन बोर्ड देखा तो उजागर सिंह की वह बात याद आई जब उन्होंने बताया कि ""माई दी झुग्गी में एक छोटा गुरुद्वारा था और यहीं पर हर साल बसंत का मेला हुआ करता था. इस मेले में बड़ी संख्या में लोग आया करते थे. हर तरफ़ हरियाली ही हरियाली और जागीरदार और किसान इकट्ठे मेले का आनंद उठाते थे.""लेकिन अब 'माई का झुग्गी' एक घनी आबादी वाला क्षेत्र बन गया है और गुरुद्वारे की तलाश के लिए जब लोगों से पूछना शुरू किया तो कोई किसी और से पूछने के लिए कहता तो कोई सोच में पड़ा जाता.'सभी पाकिस्तान में, दिल्ली में सिर्फ़ मैं बचा हूं'वो हार जिसे भारत-पाक ने अलग कर दियातंग गलियों में लोगों से पूछते-पूछते एक जगह तक पहुंचे जहां सिर्फ़ बंटवारे से पहले का एक कुआं था. दो-तीन छोटे-छोटे कमरे जहां दो बूढ़ी महिलाएं लेटी हुईं थीं. उनसे जब कुएं के बारे में पूछा तो जवाब देने कि जगह उन्होंने सवाल किया, ""क्या तुम हमें निकालने तो नहीं आए हो?""उनको तसल्ली दिलाई तो उन्होंने कहा कि उन्हें इसके इतिहास के बारे में तो नहीं पता लेकिन बच्चों ने इस पर लगी हुई तख़्ती तोड़ दी है. कुएं में पानी कम और टेनिस बॉल ज़्यादा थीं.कितना शहर बदल गया है, मुझे 'माई दी झांगी' इलाके से अंदाज़ा हो गया था.मेरी पहली मंज़िल मशहूर घंटा घर और उसके आठ बाज़ार थी. उजागर सिंह की दी हुई जानकारी के मुताबिक में चनेवट बाज़ार पहुंचा और वकीलां दी गली में पहुंचा. 'शरीफ़ के लिए धड़कता है पंजाब के इस गांव का दिलउजागर सिंह ने वकीलां दी गली में अपने घर की बात करते हुए कहा था, ""हमारा घर चनेवट बाज़ार की तरफ़ से शुरू होता था और आगे जाएं तो कचहरी बाज़ार शुरू हो जाता था. उस समय गली में 15 से 16 घर थे. एडवोकेट गुलाम रसूल का घर बाज़ार की तरफ़ था जबकि हम ज़्यादातर गली की जानिब से आते-जाते थे.""उन्होंने कहा कि ""हमारा घर दो तरफ़ खुलता था एक गली में और दूसरा छोटे बाज़ार की तरफ़. छोटे बाज़ार की तरफ़ हमारे पड़ोस में राजा ग़ुलाम रसूल रहते थे. घर के करीब ही कोल्हू और एक प्रिंटिंग हाउस था और थोड़ा आगे कोऑपरेटिव बैंक और कसाईखाना था.""सरदार उजागर सिंह के परदादा दया सिंह और दादा मखन सिंह का अनाज का कारोबार था और उनकी दुकान छोटी मंडी में थी जो चनेवट बाज़ार में थी.भारत-पाकिस्तान के लिए युद्ध लड़ने वाले दो भाई'न भारत में, न पाकिस्तान में...' उजागर ने स्कूल के बाद थोड़ी देर के लिए दुकान पर बैठकर दादा और पिता का हाथ बंटाते थे. वह ज़्यादा खेलकूद के शौकीन नहीं थे और थोड़े बहुत दोस्त थे जो उनके साथ स्कूल ही में पढ़ते थे. उनको एक दोस्त प्रेम सिंह याद है जो उनके साथ ख़ालसा स्कूल में पढ़ा करता था. और आज भी उनसे बातचीत है. प्रेम सिंह वकील बन गए और अब तो वह उजागर सिंह की तरह रिटायर हो चुके हैं.वकीलां दी गली में दाख़िल हुआ तो एक-दो पुरानी इमारतें नज़र आ रही थीं और कुछ इमारतों पर प्लास्टर करके नई शक्ल दे दी गई थी लेकिन खिड़कियां अब भी पुरानी थीं. बड़े-बड़े घर अब छोटे-छोटे दुकानों और घरों में बदल गए हैं. किसी ज़माने में बड़े आंगन और बड़ी खिड़कियां रहीं लेकिन अब उनकी जगह लोहे के दरवाजों और तंग दुकानें ने ले ली. लोगों से यह पूछना शुरू किया कि इस इलाके का पुराना रहने वाला कौन है.पाकिस्तान में हिन्दुओं को लेकर क्या सोचते थे जिन्ना? #70YearsofPartition: क्या अंग्रेजों का अत्याचार भूल गए भारतीय?बीबीसी के बारे में सुनकर सभी वहां के पुराने निवासी बन गए लेकिन जब उजागर सिंह के घर के बारे में पूछना शुरू किया तो लोग छंटना शुरू हो गए.अभी लोगों से बात हो रही थी और घर को खोजने की संभावनाएं जारी थीं तभी राणा ग़फ़ूर हाथ में लिफ़ाफ़े लिए मेरे पाए आए और कहने लगे कि उनसे पूछें कि उन्हें किसे ढूंढना है.राणा ग़फ़ूर ने घर की निशानियों के बारे में सुनकर सीधा मुझे एक मकान के सामने ले गए और कहा कि यह रहा वो मकान जिसकी तलाश थी. उसके सामने कोल्हू, कोऑपरेटिव बैंक और उस मकान में एडवोकेट ग़ुलाम रसूल रहा करते थे. उनकी मृत्यु हो गई और उनके एक बेटे राजा इफ़्तिख़ार अब भी फ़ैसलाबाद में रहते हैं.राणा ग़फ़ूर ने बताया कि उनके पिता भारत से लायलपुर आए थे. उन्होंने कहा कि, ""मेरे पिता ने इस घर को किराए पर लिया था और व्यापार शुरू किया था. करीब एक दशक से व्यवसाय़ किया और फ़िर थोड़ा ही आगे एक दुकान ले ली और अब में वहीं से काम करता हूं.""मुझे देखकर उन्होंने कहा कि, ""अगर और सत्यापन करना चाहता हैं तो मैं आपकी बात राजा इफ़्तिख़ार से करा देता हूं.""80 वर्षीय राजा इफ़्तिख़ार ने दया सिंह और मखन सिंह का नाम सुना तो ऐसे लगा जैसे वो अपने सीने में दबाए 70 साल की बातें करना चाहते हैं.वह कहते हैं कि, ""मैं तो मखन सिंह को चाचा कहा करता था और हम बच्चे छिपम-छिपाई खेला करते थे और मैं तो उनका दामाद हूं. मेरी शादी सरदार जंगल सिंह की बेटी से हुई है.""सरदार उजागर सिंह ने राजा इफ़्तिख़ार से बात करते हुए कहा कि लोग गुज़रते हुए एडवोक्ट ग़ुलाम रसूल को सलाम करके जाते थे क्योंकि वह बड़ी हस्ती थे. 'गुरु की मस्जिद' जिसकी रखवाली करते हैं सिख'खेती करने नहीं, लगता है जैसे जेल चले गए हों'राजा इफ़्तिख़ार और उजागर सिंह की लंबी बातचीत हुई. राजा इफ़्तिख़ार ने आख़िर में उजागर सिंह से कहा, ""सिख एक बहुत ही अनमोल व्यक्ति है तो बड़ा दुश्मन है."" 'राजा इफ़्तिख़ार ने कहा, ""मेरी पत्नी के चाचा मर गए तो हम 15 दिन के लिए अमृतसर लिए गए थे. हर दिन स्कूटर पर दो लोग पीछे-पीछे होते थे और उनका स्कूटर ख़राब हो जाता था. एक दिन में उतरा और कहा कि सीआईडी के हो तो बोले जी. मैंने कहा कि आपको शर्म नहीं आती अपनी बहन का पीछा करते हुए."" वकीलां दी गली में तो उजागर सिंह का घर मिल गया और मैं निकला गोबिंदपुरा जहां वह पंद्रह साल की उम्र में वकीलां दी गली के लिए चले गए. यह एक नई कॉलोनी थी जिसे सरदार गोबिंद ने बनाया था.सरदार उजागर सिंह ने उस इलाके के बारे में बताया कि उस इलाके में बहुत कम मकान बनाए गए थे. उन्होंने बताया कि, ""हमारा घर लगभग दो हज़ार गज़ की दूरी पर था और सड़क पर दुकानें थीं. जिस गली में हमारा घर था उसी गली में आगे जाकर एक और मकान बना हुआ था. हमारे मकान के क़रीब ही सरदार गोबिंद का बड़ा सा मकान था. उसके क़रीब ही मंडी लगा करती थी और सामने कृषि कॉलेज था.महिंद्रा और मोहम्मद का वो दिलचस्प क़िस्सागोबिंद पुरा का घर ढूंढने के लिए मैं पहुंचा पीपल्स कॉलोनी में डॉ. हाफ़िज़ अब्दुल क़य्यूम के घर पर. 93 वर्षीय डॉ. हाफ़िज़ अब्दुल क़य्यूम कृषि विश्वविद्यालय से स्नातक हैं और फ़ैसलाबाद के निवासी हैं. 'मैंने डॉक्टर क़य्यूम को मकान के बारे में जानकारी दी तो उन्होंने कहा कि उन्हें इलाके का अंदाज़ा हो गया है लेकिन वह उजागर सिंह से बात करना चाहते थे.फोन पर बोलते हुए उन्होंने उजागर सिंह से कहा, ""मैं समझ गया था कि घर कहां है. जहां आप एक बाजार लगने की बात कर रहे हैं वहां अब पुलिस स्टेशन है.""मुस्लिम लड़की और हिंदू लड़के की अधूरी प्रेम कहानीडॉ. क़य्यूम मुझे लेकर सीधे गोबिंदपुरा पहुंचे और अपनी याद्दाश्त और उजागर सिंह की बताई हुई निशानियों की मदद से उसस में ले आए जहां पर उजागर सिंह का मकान था.लेकिन यहां भी वहीं स्थिति थी जो वकीलां दी गली की थी. छोटे-छोटे मकान लेकिन इस इलाके में कुछ मकान ऐसे थे जो अब भी अपनी पुरानी स्थिति में ही थे.गली में कुछ पुराने घर थे लेकिन उनके बारे में जानकारी मौजूद नहीं थी. बंटवारे से पहले कौन यहां रहता था नहीं मालूम था. यहां क्या पहले बड़ा मकान था ऐसे सवालात का जवाब मुझे नहीं मिला. 'आखिरकार मैंने दोबारा उजागर सिंह की ही मदद ली. स्पीकर फ़ोन पर बात की और स्थानीय लोग चारों ओर खड़े हो गए थे.एक स्थानीय व्यक्ति एहसान रहमान ने पूछा, ""सरदार जी यह बताइये कि निहाल सिंह और गोबिंद सिंह की हवेली से आपका मकान कितनी दूर था."" 'बलूचिस्तान में भारत को मौक़ा पाक ने ही दिया' निहाल सिंह और गोबिंद सिंह की हवेली चार नंबर गली में है और एहसान को उजागर सिंह ने बताया कि उस वक्त गोबिंदपुरा के शुरू में ये ही दो बड़े मकान थे.एहसान ने फ़ोन पकड़ा और तेज़-तेज़ कदमों के साथ एक घर की सामने खड़े हो गए और कहा, ""ये दस मकान उस वक्त एक मकान था और यहीं सरदार जी का घर है और हमदानी साहब अब ये मेरा घर है.""मकान को एक सिलाई कारखाने के तौर पर इस्तेमाल किया जा रहा है. इसमें बहुत कम परिवर्तन किए गए हैं. इस घर में तीन कमरे हैं जो अब भी अपनी पुरानी स्थिति में है और ये तमाम कमरे फ़ैसलाबाद की गर्म दोपहर को भी ठंडे रहते थे. आंगन को छोटा करके एक कमरा डाला गया है.  लेकिन यह बात मुझे बताने की ज़रूरत नहीं थी क्योंकि कमरे में दाख़िल होते ही बाहर का मौसम अच्छा लगने लगा.जिस जगह कभी हैंडपंप था उसी जगह अब नलका है. उस मकान की तकरीबन तमाम खिड़कियां और दरवाज़े असल हालात में हैं और अब भी रंगीन शीशे मौजूद हैं.एहसान ने कहा कि ये मकान 80 फ़ीसदी अभी भी पुराना है और इसमें बहुत कम तब्दीलियां की गई हैं. वह कहते हैं, ""इस मकान में हमें क्या बदलाव करना था था. जब मेरे बड़े लोग भारत से पाकिस्तान आए तो हमें एक मज़बूत घर मिला. अभी भी अधिकांश भारतीय ईंटें हैं.""उजागर सिंह के घर तो ढूंढ लिए लेकिन कुछ बातें और कुछ यादें ऐसी हैं जो सिर्फ़ उजागर सिंह ही बता सकते हैं. मैंने उनसे बंटवारे की बात की यादों के बारे में पूछा. हमारे दो गोदाम थे और उसमें बहुत अनाज पड़ा हुआ था. हमें फ़िक्र थी कि उस अनाज का क्या किया जाए. उस ज़माने में अनाज की क़ीमत सात रुपये मन होती थी. एक बोरी ढाई मन की होती थी जो 18 से 20 रुपये में बेची जाती थी.बाज़ार में एक शेख़ साब की कपड़ों की दुकान होती थी जो मेरे पिता के बहुत अच्छे दोस्त थे. बंटवारे के वक्त हमने अपने दोनों गोदामों की चाबियां शेख़ साहब को दे दीं.शेख़ साहब ने बंटवारे के बाद उन दोनों गोदामों में पड़ा अनाज बेचकर के हमें बैंक ड्राफ्ट के ज़रिए 20 हज़ार रुपये भिजवाए थे.उस समय हमारे पास कोई पैसा नहीं था और दुकानदारी में पैसा तो कारोबार ही में लगा होता है और बैंक में पैसे कोई रखता नहीं था. इसलिए हमें काफ़ी वित्तीय कठिनाइयां थीं और शेख़ साहब की तरफ़ से अनाज बेचकर की भेजी गई रक़म ने बहुत मदद की. 14 अगस्त से कुछ रोज़ पहले लायलपुर में सिख समुदाय ने फ़ैसला किया कि भारत जाना ही है तो इससे पहले सब कचहरी बाज़ार के क़रीब गुरद्वारे में जमा होना शुरू हो गए.कुछ रोज़ गुरुद्वारे में गुज़ारे औऱ उसके बाद ख़ालसा कॉलेज के बाहर बहुत बड़ा कैंप लगाया गया था हम वहां चले गए. यह कैंप मेरे ख़याल में 27 या 28 अगस्त तक के लिए बनाया गया था. उस कैंप में हम तकरीबन एक महीने रहे. इसी कैंप में सरगोधा और चिनवेट से आने वाले काफ़िले रहे.कैंप में रहने के कारण वहां कोई डर नहीं था. लेकिन चिनवेट और सरगोधा से आने वाले काफ़िलों के कैंपो पर हमले हुए थे. जब वह लोग हमले के बारे में बताते थे तो उससे ख़ौफ़ फ़ैल गया था. लेकिन लायलपुर में ऐसा कोई वाक़या नहीं हुआ.विभाजन में अलीगढ़ यूनिवर्सिटी कैसे बची?कैंप में गुरुद्वारा कमेटी या इस क़िस्म के सोसायटियों मिलकर खाने का बंदोबस्त करती थीं. कैंप में क्या ज़िंदगी होनी थी. खाने की फिक्र से ज़्यादा सिर्फ़ इंतिज़ार था कि कब कोई ट्रांसपोर्ट आए और हम कैंप से निकलें और भारत पहुंचें.बंटवारे से कुछ अर्से पहले मेरे दादा हवाई जहाज़ से भारत चले गए. थोड़े बहुत ज़ेवर थे वो अपने साथ ले गए. पीछे मेरे पिता, माता, मेरा बड़ा भाई उनकी पत्नी और एक बच्चा में ख़ुद और मेरी तीन बहनें गईं.कैंप से सबसे पहले मेरे पिता और मेरे बड़े भाई अपनी पत्नी और बच्चे के साथ भारत के लिए रवाना हुए. पीछे मैं और मेरी तीन बहनें रह गईं. भारत जाने करे लिए पहले लायलपुर के कैंप से हमें लाहौर में कैंप ले जाया जाता था जहां दो या तीन दिन रहते थे. अमृतसर से बसें आया करती थीं और उनमें बैठकर भारत जाता जाता था.लायलपुर की कोई बात करता है तो दो किलो ख़ून बढ़ जाता है.  मैं 1982 में पाकिस्तान ननकाना साहिब यात्रा के लिए और अपने शहर लायलपुर जाना चाहता था लेकिन मुझे वीज़ा नहीं मिला.बंटवारे के 35 साल और अब 70 साल बाद भी मुझे वीज़ा नहीं मिला. उम्मीद की जा सकती है कि इन दोनों सरकारों को समझ आ जाए.(बीबीसी हिन्दी के एंड्रॉएड ऐप के लिए यहां क्लिक करें. आप हमें फ़ेसबुक और ट्विटर पर भी फ़ॉलो कर सकते हैं.)"
entertainment,"ऑस्कर के इतिहास में 27 फ़रवरी, 2017 का दिन ख़ास रूप से दर्ज किया जाएगा. ऑस्कर की गलती, 'ला ला लैंड' बन गई थी बेस्ट फ़िल्मऑस्कर में हुई ग़लती पर जमकर चुहलबाज़ीफ़िल्म 'मूनलाइट' को एकेडमी अवॉर्ड में बेस्ट पिक्चर का ख़िताब मिला, लेकिन असली ड्रामा ठीक इससे पहले हुआ.मंच पर फ़े डनअवे और वॉरेन बीटी मौजूद थे. बीटी ने माहौल बनाने और उत्सुकता बढ़ाने की पूरी कोशिश की. आख़िरकार फ़े ने बेस्ट पिक्चर के लिए ला ला लैंड' के नाम की घोषणा कर दी.जब 'ला ला लैंड' की कास्ट पुरस्कार लेने स्टेज पर पहुंची तो फ़िल्म के एक निर्माता ने चीज़ें दुरुस्त करते हुए कहा, ''(असल में) मूनलाइट ने ख़िताब जीता है...और ये कोई मज़ाक नहीं है.''और लॉस एंजिल्स के कोडक थिएटर में हंगामा मच गया. ग़लती सामने आने के बाद बीटी ने हालात संभालने की कोशिश की.इसके बाद बीटी ने कहा, ''मैं आपको बताना चाहता हूं कि आख़िर हुआ क्या. मैंने लिफ़ाफ़ा खोला और उसमें लिखा था एमा स्टोन, ला ला लैंड. इसलिए मैंने फ़े और आपकी तरफ़ इतनी देर तक घूरा. मैं मज़ाकिया दिखने की कोशिश नहीं कर रहा था.''किमल ने ग़लती को मज़ाक से ढंकासमारोह की मेज़बानी कर रहे जिम्मी किमल ने मज़ाक करते हुए कहा, ''मैं इसके लिए स्टीव हार्वे को ज़िम्मेदार ठहराता हूं.'' हार्वे ने मिस यूनिवर्स के समारोह में ग़लत विजेता का नाम पढ़ दिया था.गलती के बारे में पता चलने के बाद समारोह में मौजूद लोगों ने मूनलाइट को बधाई दी और तालियों की गड़गड़ाहट से थिएटर गूंज उठा. अब सवाल उठता है कि ये ग़लती हुई किससे. फ़े और बीटी से या फिर उन्हें लिफ़ाफ़ा थमाने वाले शख़्स से. क्योंकि ये ख़बर भी तैर रही है कि जिस लिफ़ाफ़े से बीटी और फ़े ने ला ला लैंड का नाम पढ़ा वो बेस्ट पिक्चर का नहीं बल्कि बेस्ट एक्ट्रेस का था.ग़लती हुई किससे?और बेस्ट एक्ट्रेस का ख़िताब मिला एमा स्टोन को 'ला ला लैंड' के लिए. बीटी ने भी अपनी सफ़ाई में यही कहा था.इस कहानी में तीन किरदार अहम हैं जो फ़िलहाल सामने हैं. जिम्मी किमल, वॉरेन बीटी और फ़े डनअवे.इन तीनों के बारे में जानना भी दिलचस्प रहेगा. 49 साल के जिम्मी किमल अमरीकी टेलीविज़न होस्ट, निर्माता, लेखक, कॉमेडियन और वॉइस एक्टर हैं. वो साल 2012 और 2016 में प्राइमटाइम एमी अवॉर्ड की मेज़बानी कर चुके हैं.लेकिन साल 2017 में ऑस्कर की उनकी पहली मेज़बानी हमेशा याद रखी जाएगी.हेनरी वॉरेन बीटी अमरीकी अभिनेता और फ़िल्म निर्माता हैं. 79 साल के बीटी को 14 बार ऑस्कर के लिए नामित किया जा चुका है. इनमें चार बेस्ट एक्टर, चार बेस्ट पिक्चर और दो बेस्ट डायरेक्टर के लिए हैं.बीटी इकलौते ऐसे शख़्स हैं जिन्हें एक ही फ़िल्म में एक्टिंग, डायरेक्शन, लेखन और प्रोड्यूसर के तौर पर दो बार नामित किया गया हो.साल 1999 में उन्हें एकेडेमी के सर्वोच्च सम्मान इर्विंग जी थालबर्ग अवॉर्ड से नवाज़ा जा चुका है. इसके अलावा उन्हें गोल्डन ग्लोब अवॉर्ड के 18 नॉमिनेशन मिले हैं और वो छह बार जीत चुके हैं.बेस्ट पिक्चर के तौर पर 'ला ला लैंड' का नाम पुकारने वाली फ़े 76 बरस की हैं. वो अमरीकी एक्ट्रेस हैं और एक बार ख़ुद भी ऑस्कर जीत चुकी हैं. इसके अलावा उनके नाम तीन गोल्डन ग्लोब, एक बाफ़्टा, एक एमी और लियोपर्ड क्लब अवॉर्ड है.साल 1967 में आई 'हैपनिंग' उनकी पहली फ़िल्म थी, लेकिन पहचान मिली बॉनी एंड क्लाइड से जिसके लिए उन्हें ऑस्कर नॉमिनेशन भी मिला.89वें ऑस्कर अवॉर्ड में हुई ग़फ़लत के पीछे इन तीन में से किसकी ग़लती है, ये कोई भी साफ़ तौर पर नहीं बता रहा. चूक किसी से भी हुई हो, लेकिन सामने तो यही तीन चेहरे थे.(बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक और ट्विटर पर फ़ॉलो भी कर सकते हैं.)"
india,"मेरठ के जिला अधिकारी पंकज यादव नें बीबीसी को बताया है कि जांच का ज़िम्मा अतिरिक्त सिटी मजिस्ट्रेट को सौंपा गया है जो पंद्रह दिनों के अन्दर अपनी रिपोर्ट पेश करेंगे.पिछले रविवार को भारत-पाकिस्तान क्रिकेट मैच के दौरान स्वामी विवेकानंद सुभारती विश्वविद्यालय में कुछ कश्मीरी छात्रों के पाकिस्तान का समर्थन करने के बाद तनाव पैदा हो गया था.इस निजी विश्वविद्यालय के कुलपति डॉक्टर मंज़ूर अहमद ने कश्मीरी छात्रों के निलंबन को जायज़ ठहराते हुए कहा, ""छात्रों की तरफ से इस तरह का आचरण स्वीकार्य नहीं है.""उनका कहना था कि कुछ कश्मीरी छात्रों ने न केवल पाकिस्तान के पक्ष में नारे लगाए, बल्कि हॉस्टल की संपत्ति को भी नुक़सान पहुंचाया.वह कहते हैं कि इस तरह की हरक़त से विश्वविद्यालय परिसर में तनाव उत्पन्न हो गया था क्योंकि कई छात्रों नें उनका विरोध करना शुरू कर दिया.विश्वविद्यालय प्रबंधन का कहना है कि पाकिस्तान का समर्थन करने वाले सिर्फ़ 10-12 छात्र ही रहे होंगे, मगर हॉस्टल में रह रहे बाक़ी छात्रों ने किसी का नाम नहीं बताया, इसलिए सामूहिक कार्रवाई की गयी है.इस विश्वविद्यालय में कश्मीरी छात्रों की संख्या 300 के आसपास है. जिस घटना की बात की जा रही है, वह सिर्फ मदन ढींगरा हॉस्टल की है जबकि दूसरे हॉस्टलों में भी कश्मीरी छात्र रहते हैं.घटना के बाद विश्वविद्यालय परिसर में ही विरोध प्रदर्शन होने लगे और शायद यही वजह है कि विश्वविद्यालय प्रबंधन ने बाक़ी कश्मीरी छात्रों से अपने हॉस्टलों में ही रहने को कहा है.इन हॉस्टलों की सुरक्षा भी बढ़ा दी गयी है. स्वामी विवेकानंद सुभारती विश्वविद्यालय के रजिस्ट्रार आर के गर्ग ने किसी भी कश्मीरी छात्र से मिलने के लिए अनुमति देने से यह कहते हुए मना कर दिया कि इससे तनाव बढ़ सकता है.कुछ छात्रों ने बताया कि घटना के बाद बाक़ी कश्मीरी छात्र अपने-अपने हॉस्टल में ही रह रहे हैं क्योंकि उनसे कहा गया है कि माहौल शांत होने तक कक्षाओं में नहीं जाएँ.विश्वविद्यालय ने घटना की जांच के लिए अलग से एक कमिटी का गठन किया है जिसका नेतृत्व प्रोफ़ेसर जी के बंसल कर रहे हैं.मेरठ के जिला अधिकारी का मानना है कि निलंबित किये गए सभी 67 कश्मीरी छात्र दोषी नहीं हैं. वह कहते हैं, ""पता चल रहा है कि कुछेक छात्रों ने ऐसा किया. मगर सज़ा हॉस्टल में रह रहे सभी 67 छात्रों को मिली. हम सुनिश्चित करेंगे कि निर्दोष छात्रों के भविष्य पर इसका असर नहीं पड़े.''वहीँ विश्वविद्यालय के कुछ छात्रों नें बीबीसी को बताया कि घटना में बेशक चंद कश्मीरी छात्रों का हाथ रहा हो, मगर इसके लिए सभी कश्मीरी छात्रों को दोषी नहीं ठहराया जा सकता है. उनका यह भी मानना है कि जिन छात्रों ने क्रिकेट मैच के दौरान पाकिस्तान के पक्ष में नारे लगाए, उनके ख़िलाफ़ कार्रवाई होनी चाहिए.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)"
india,"भाजपा के संसदीय बोर्ड ने मंगलवार दोपहर इस फ़ैसले का ऐलान कियाअनुशासन हीनता के आरोप में जेठमलानी की पार्टी की प्राथमिक सदस्यता को छह साल के लिए खत्म कर दिया गया है.राज्‍यसभा सांसद जेठमलानी को पिछले साल नवंबर में भाजपा से निलंबित किया गया था.उस दौरान उन्‍होंने पार्टी की काफी आलोचना की थी और पार्टी के पूर्व अध्‍यक्ष नितिन गडकरी की कंपनी में कथित वित्‍तीय अनियमितता को लेकर प्रहार किए थे.राम जेठमलानी भाजपा नेतृत्व के खिलाफ पहले भी नाराजगी व्यक्त कर चुके हैं.नरेंद्र मोदी की 

पीएम उम्मीदवारी के समर्थन में जेठमलानी काफी मुखर हुए थे.इसके बाद उन्होंने सीबीआई निदेशक रंजीत सिन्हा की नियुक्ति को जायज ठहराया था.इसके अलावा उन्‍होंने पार्टी नेतृत्व की आलोचना करते हुए अपने ख़िलाफ़ कार्रवाई करने की चुनौती भी दे डाली थी.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं.)"
sport,"पांचवे और अंतिम लीग मुक़ाबले में बेल्जियम ने भारत को 3-0 से हरा दिया.ये पहली बार है, जब ओलंपिक मुकबालों में बेलजियम भारत को हराने में क़ामयाब रहा है.अब भारत 12वें और आखिरी स्थान पर आने से बचने के लिए दक्षिण अफ्रीका से भिड़ेगा.बेलजियम की ओर से जेरोम डेकॉइज़र ने 15वें मिनट में पहला गोल किया. ग़ॉतिए बोकॉर्ड में 46वें मिनट में गोल कर, बेलजियम की बढ़त को 2-0 कर दिया और बून ने 67वें मिनट में गोल कर बैलजियम की जीत पक्की कर दी.ओलंपिक में भारत की टीम ही इकलौती टीम है जिसके पास एक भी अंक नहीं है.पहले मुकाबलें में भारत को नीदरलैंड के हाथों 3-2 से हार झेलनी पड़ी, न्यूज़ीलैंड के हाथों 3-1 हार मिली, जर्मनी के हाथों 5-2 की हार मिली जबकि दक्षिण कोरिया से 4-1 की हार झेलनी पड़ी.इस तरह भारतीय हॉकी टीम पांच मुकाबलों में केवल 6 गोल कर पाई जबकि भारत के खिलाफ 18 गोल हुए.बीजिंग ओलंपिक के लिए क्वालिफाई करने से चूक गई भारतीय हॉकी टीम लंदन ओलंपिक में आठ साल के बाद पहुंची थी."
india,"एक ही साल पहले भारतीय पुलिस सेवा में आए सिंघल इसके बाद गुजरात पुलिस के चहेते बन गए और फिर एक के बाद एक कई अहम पदों पर रहे. आज वही गिरीश सिंघल गुजरात के पूर्व गृह मंत्री अमित शाह और उनके 'साहेब' की नींद उड़ा चुके हैं.

क्या बोझ बनते जा रहे हैं शाह?मुठभेड़ की रणनीति बनाने में माहिर और मोदी सरकार के भरोसेमंद और चहेते अफ़सरों में से एक, सिंघल सत्तासीन लोगों की नींद उड़ाने का ज़रिया कैसे बन गए? सिंघल को फ़रवरी 2013 में इशरत जहां फ़र्जी मुठभेड़ मामले में गिरफ्तार किया गया. फिलहाल वो ज़मानत पर जेल से बाहर हैं. उनके खिलाफ़ और भी कई आरोप हैं.गुजरात में 2002 के मुसलमान विरोधी दंगों की जांच के लिए गठित विशेष टीम ने आरोप लगाया कि अहमदाबाद अपराध शाखा में काम करते समय सिंघल ने महत्वपूर्ण सबूत मिटाए. उन पर ये भी आरोप लगा कि मिटाए गए सबूतों में आईपीएस अधिकारी राहुल शर्मा की दंगों के दौरान के कॉल रिकॉर्ड पर तैयार की गई सीडी शामिल थी.उन पर 'इशरत जहां फ़र्ज़ी मुठभेड़' मामले में सच्चाई छिपाने का आरोप भी लगा था. इशरत जहां एक 19 वर्षीय कॉलेज छात्रा थीं जिन्हें पुलिस ने तीन अन्य लोगों के साथ एक कथित पुलिस मुठभेड़ में 15 जून 2004 को अहमदाबाद के पास मार दिया था. उनके परिवार का दावा है कि वे सामान्य छात्रा थीं और निर्दोष थीं.हालाँकि गुजरात पुलिस का दावा था कि मारे गए चारों लोग मुख्यमंत्री नरेंद्र मोदी को निशाना बनाने के मक़सद से अहमदाबाद आए थे. इशरत जहां मुठभेड़ मामले में मेट्रोपॉलिटन मजिस्ट्रेट एसपी तमंग की न्यायिक जाँच रिपोर्ट में कई वरिष्ठ पुलिस अधिकारियों पर गंभीर आरोप लगे.क्राइम ब्रांच प्रमुख पीपी पांडे, डीआईजी डीजी वंज़ारा, उस समय पुलिस अधीक्षक रहे गिरीश सिंघल समेत 21 पुलिस अधिकारियों पर इस मुठभेड़ की साज़िश रचने का आरोप है. फिर उच्च न्यायालय के आदेश पर इस मामले की जाँच कर रही सीबीआई ने दिसंबर 2011 में इन 21 पुलिस अधिकारियों के खिलाफ़ मामला दर्ज किया.

वंजारा का असली निशाना मोदी नहीं शाहये मामला अब भी सीबीआई की अदालत के विचाराधीन है. जब अभियुक्त गिरीश सिंघल ने सीबीआई जाँच दल को दो ऑडियो रिकॉर्डिंग वाली पेन ड्राइव सौंपी तो इस मामले में अहम मोड़ आया.सीबीआई की कोर्ट में दाखिल चार्जशीट के मुताबिक सिंघल ने ये रिकॉर्डिंग देते समय आरोप लगाया कि ये गुजरात के वरिष्ठ अधिकारियों की इशरत जहां मुठभेड़ मामले की जांच में कथित तौर पर बाधा पहुंचाने पर बुलाई गई एक बैठक की गुप्त रिकॉर्डिंग है.चार्जशीट के मुताबिक सीबीआई को सौंपी गई दूसरी ऑडियो रिकॉर्डिंग सिंघल और गुजरात के पूर्व गृह राज्यमंत्री अमित शाह के बीच हुई टेलीफ़ोन बातचीत की रिकॉर्डिंग है. आरोप लगाया गया है कि रिकॉर्डिड बातचीत में शाह अवैध गतिविधियों के लिए पुलिस के इस्तेमाल की बात कह रहे हैं.शुक्रवार को राजनीतिक हलकों में खलबली तब मची जब वेब पोर्टल कोबरापोस्ट और गुलेल ने 'द स्टॉकर्स' नाम का वीडियो जारी किया. कोबरापोस्ट और गुलेल का दावा है कि वीडियो में जो रिकॉर्डिंग है वो पुलिस अधिकारी गिरीश सिंघल और अमित शाह की है जिसे सीबीआई को सौंपा गया है.इस वीडियो में आरोप लगाए गए हैं कि अमित शाह ने गुजरात के गृह राज्यमंत्री रहते हुए एक महिला की जासूसी करने का आदेश दिया. इसमें महिला के फ़ोन टैपिंग से लेकर उसका पीछा करने जैसी बातचीत है. इसी बातचीत में अमित शाह नाम लिए बिना किसी 'साहेब' और उनकी पूरे मामले में ख़ास दिलचस्पी का भी जिक्र करते सुने जा सकते हैं.

पीपी पांडेय का सरेंडरजब कांग्रेस और मीडिया इन आरोपों को लेकर अमित शाह से स्पष्टीकरण की बात करने लगे तो भाजपा मैदान में उतरी और बार-बार महिला के पिता के एक पत्र का ज़िक्र करती नज़र आई. इस पत्र में पिता ने लिखा कि सुरक्षा कारणों से उनकी बेटी की निगरानी की जा रही थी.उनका कहना है कि उनकी पत्नी का इलाज चल रहा था और बेटी अहमदाबाद के एक होटल में ठहरी हुई थी, इसलिए वो अपनी बेटी के लिए फिक्रमंद थे. पिता के अनुसार इसी वजह से उन्होंने अपने पारिवारिक मित्र और गुजरात के मुख्यमंत्री से अपनी बच्ची की देखरेख की गुज़ारिश की थी.उधर, कांग्रेस और महिला आधिकारों के कई कार्यकर्ता मांग कर रहे हैं कि ये स्पष्ट किया जाए कि क्या मोदी सरकार ने इस 'निगरानी' कार्रवाई से पहले काग़ज़ी कार्रवाई और वैध प्रक्रिया पूरी की थी या नहीं.जहाँ तक इशरत जहां मुठभेड़ का सवाल है, सीबीआई के आरोप पत्र के अनुसार गिरीश सिंघल इशरत जहां को मार दिए जाने के खिलाफ थे. सीबीआई के समक्ष पूर्व पुलिस अधिकारियों के दिए बयानों के मुताबिक सिंघल और वंज़ारा में 'इशरत की हत्या' को लेकर मतभेद था.चार्जशीट के मुताबिक रिटायर्ड डिप्टी एसपी डीएच गोस्वामी ने सीबीआई को बताया कि मुठभेड़ के बाद दर्ज होने वाली एफ़आईआर का मसौदा पहले से ही तैयार कर लिया गया था और इस पर चर्चा भी की गई थी.गोस्वामी ने सीबीआई से कहा, ""वंज़ारा ने मुठभेड़ से एक दिन पहले ये मसौदा सिंघल को दिखाया जिसमें कुछ लश्कर चरमपंथियों को मारे जाने की बात थी. लेकिन सिंघल इशरत जहां को मारने और मसौदे में बताए गए इन लोगों के गुजरात आने के मकसद पर सहमत नहीं थे. वंजारा ने सिंघल से कहा कि राज्य के मुख्यमंत्री और गृह मंत्री ने इसकी मंजूरी दी है.""भारतीय जनता पार्टी बार-बार ये कहती आई है कि मोदी सरकार और अमित शाह पर लगाए जा रहे आरोप निराधार और राजनीति से प्रेरित हैं.उनके परिवार के करीबी लोग दावा करते हैं कि गंभीर आरोपों से घिरे सिंघल के 'व्हिसल ब्लोअर' (यानी जनता के हित में गुप्त मुद्दे सार्वजनिक करने वाला) बनने का एक अहम कारण है. सिंघल के जवान बेटे ने 17 वर्ष की उम्र में जुलाई 2012 में आत्महत्या कर ली थी.उन दिनों सिंघल पुलिस अधीक्षक के रूप में खेड़ा जिले में तैनात थे. उनके बेटे ने अहमदाबाद में अपने कमरे में छत से खुद को लटका लिया और सिंघल के दोस्तों का मानना है कि इस घटना ने सिंघल को झकझोर कर रख दिया. सिंघल ने अहमदाबाद में अपना बंगला खाली कर दिया.

बाटला हाउस एनकाउंटरऔर शहर के बाहरी इलाके में एक नए घर में पत्नी और बेटी के साथ रहने लगे. इससे पहले सिंघल अक्षरधाम हमले के बाद सरकार द्वारा सम्मानित होकर और अहम पदों पर रहने के कारण गुजरात में खासे 'सफल' पुलिस अधिकारी माने जाते थे.हालाँकि अक्षरधाम हमला, जिसमें 34 लोग मारे गए और 81 घायल हुए, सिघल के गांधीनगर के उप पुलिस अधीक्षक रहते हुए घटा था. हमले के दौरान हमलावरों का सामना करते समय कार्रवाई की कमान संभालने के लिए उनकी सराहना हुई थी.जब एक साल तक मामले के दोषियों को पकड़ा न जा सका तो इसकी जाँच का काम सिघल को सौंपा गया था. वर्ष 2003 में अहमदाबाद अपराध शाखा को मामला सौंपे जाने के अगले ही दिन पाँच लोगों को गिरफ्तार कर लिया गया.पोटा अदालत में जब ये मामला गया तो अदालत ने जाँच पर सवाल उठाया और पूछा कि जब अन्य पुलिस एजेंसियाँ 12 महीने तक किसी को नहीं पकड़ पाईं तो अब 24 घंटे के भीतर सिंघल ने ये कैसे कर दिया?(बीबीसी हिन्दी के एंड्रॉएड ऐप के लिए यहां 

क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं.)"
sport,"युवराज सिंह ने कैंसर के प्रति लोगों में जागरूकता फैलाने के लिए ‘यू वी कैन’ नाम की संस्था बनाई हैं.ये संस्था लोगों को कैंसर की जांच करवाने के लिए प्रेरित करेगी और जांच सुविधाएं उपलब्ध कराएगी.इस संस्था को ‘यू वी कैन’ नाम दिए जाने के पीछे की सोच पर युवराज सिंह ने कहा, “ये नाम हमने बहुत सोच समझकर रखा है. इफ यूवी कैन, यू कैन, यानी अगर युवी कर सकते हैं तो आप भी कर सकते हैं.”इस मौके पर युवराज सिंह ने बताया कि उनकी संस्था का मकसद लोगों को जांच के लिए प्रेरित करना है ताकि कैंसर को पहले स्तर पर ही पहचाना जा सके.क्रिकेट मैंदान पर वापसी के सवाल पर युवराज कहते हैं, “मैं कई बार कह चुका हूं कि मेरी कोशिश टी-20 क्रिकेट विश्व कप तक वापसी करने की है. अभी मुझे प्रेक्टिस करते हुए एक महीना ही हुआ है और मेरे पास दो महीने का समय बाकी है.”युवराज ने इस मौके पर कहा,“अच्छा हुआ मेरे कैंसर का पता विश्व कप के बाद चला वर्ना मैं विश्व कप ना खेल पाता.”युवराज ने स्वीकार किया कि उनकी वापसी आसान नहीं होगी क्योंकि उन्हें लगभग अपनी हर मांसपेशी को दोबारा मज़बूत करना पड़ रहा है.युवराज सिंह को इस साल अर्जुन अवार्ड के लिए नामांकित किया गया है.अर्जुन अवार्ड का नामांकन मिलने पर युवराज सिंह ने कहा, “अर्जुन अवार्ड के लिए नामांकित होना गर्व की बात है. ये मेरा दूसरा नामांकन हैं इससे पहले भी मुझे नामांकित किया गया था, उम्मीद करता हूं कि मैं अबकी बार भाग्याशाली रहूं.”इस मौके पर एक पत्रकार ने युवराज से शादी के बारे में भी सवाल कर डाला जिसके जवाब में उन्होंने ने कहा, “शादी कब होगी इसके बारे में तो मेरी मां ही बता सकती है. जहां तक दूसरे कैंसरे पीडितों को प्रेरित करने की बात है, मैं ये कह सकता हूं कि जो इंसान, लड़का या लड़की कैंसर को हरा सकता हैं वो जरूर एक अच्छा जीवनसाथी साबित होगा.”इस मौके पर युवराज सिंह ने बच्चों के साथ क्रिकेट भी खेला और अपने चाहनेवालों के साथ खूब फोटो खिंचवाए."
india,"इस अधिकारी के मुताबिक जब तक प्रभावित इलाकों से मलबा नहीं हटाया जाता तब तक सही आंकडा बताना मुश्किल होगा. सरकारी मीडिया में छपी जानकारी के मुताबिक राज्य में पांच हज़ार करोड़ रुपए की संपति का नुकसानहो चुका है.लेकिन राज्य सरकार की माने तो इस आपदा में अब तक सिर्फ़ 72 लोग मारे गए हैं और 53 लोग घायल बताए गए है. वैसे राज्य सरकार मृतकों की संख्या का आंकड़ा शव बरामद होने के बाद देती है. ऐसे में मलबे में दबे लोगों और लापता हुए लोगों के बारे में जानकारी धीरे-धीरे ही पता चल पाएगी.वहीं राज्य में इस प्रलयकारी आपदा से बचकर वापस लौटे लोगो ने मरने वाले और घायल हुए लोगों की संख्या का आंकड़ा कहीं ज्यादा बताया है. इस बीच राज्य में राहत और बचाव कार्य जारी हैं और केंद्र राज्य सरकार को 1000 करोड़ रुपए की राहत राशि देने की घोषणा भी कर चुका है.आइए एक नज़र डालते हैं आंकड़ो पर और जानते हैं सरकार के राहत कार्य के बारे में. राज्य सरकार की तरफ से जारी ये आंकड़ें गुरुवार शाम छह बजे तक के है.(बीबीसी हिंदी के 

एंड्रॉएड मोबाइल ऐप लिए यहां क्लिक करें. आप ख़बरें पढ़ने और अपनी राय देने के लिए 

फ़ेसबुक पन्ने पर भी आ सकते हैं और 

ट्विटर पर फ़ॉलो भी कर सकते हैं.)"
international,"वकीलों का कहना है कि जिन 683 लोगों को ये सज़ा सुनाई गई है उसमें मुस्लिम ब्रदरहुड के नेता मोहम्मद बदी भी शामिल हैं.बदी और अन्य पर 2013 में मीन्या में एक पुलिस स्टेशन पर हमला करने का आरोप है. जिसमें एक पुलिसकर्मी मारा गया था.ये सभी पूर्व राष्ट्रपति मोहम्मद मुर्सी के समर्थक हैं.मामले और सुनवाई की गति की मानवाधिकार संगठनों और संयुक्त राष्ट्र ने आलोचना की है .मानवाधिकार वॉच के अनुसार, प्रत्येक पर सुनवाई में कुछ घंटे का वक़्त ही दिया गया और अदालत ने उनके मामले पेश करने से बचाव पक्ष के वकीलों को रोका.संवाददाताओं ने कहा कि अदालत के बाहर इंतज़ार कर रही कई महिलाएँ फ़ैसले के बाद बेहोश हो गयी.पिछले महीने संयुक्त राष्ट्र मानव अधिकार आयुक्त ने दो सुनवाइयों की निंदा की और कहा कि अंतरराष्ट्रीय मानवाधिकार कानून का उल्लंघन किया गया है.पूर्व राष्ट्रपति मोहम्मद मुर्सी को सेना के द्वारा जुलाई में सत्ता से हटाए जाने के बाद सैकड़ों मारे जा चुके हैं और सैकड़ों की गिरफ़्तारी हो चुकी हैं.इसी अदालत ने पिछले साल 529 लोगों को दी गई फांसी की सज़ा में से 492 को उम्र क़ैद में बदल दिया.(बीबीसी हिन्दी के एंड्रॉएड ऐप के लिए आप 

यहां क्लिक कर सकते हैं. आप हमें 

फ़ेसबुक और 

ट्विटर पर फ़ॉलो भी कर सकते हैं.)"
entertainment,"हाल ही में शाहिद कपूर ने उसी हाउसिंग सोसायटी में एक फ़्लैट ख़रीदा है जहां विद्या बालन रहती हैं.(

सबसे बड़ा ख़ान मेरे साथ है: विद्या बालन)इस फ़्लैट की कीमत 32 करोड़ रुपए बताई जा रही है. फ़िलहाल इस फ़्लैट की मरम्मत चल रही है.विद्या ने 'कॉफ़ी विद करण' के पिछले संस्करण में शाहिद के बारे में पूछे गए सवालों के जवाब देने से मना कर किया था.इस साल जून में फ़िल्म अभिनेत्री कंगना रानाउत अपनी पढ़ाई पूरी करने न्यूयॉर्क जाने वाली हैं.कंगना ने न्यूयॉर्क के एक फ़िल्म स्कूल में स्क्रीनप्ले यानी पटकथा लेखन के कोर्स में दाखिला लिया हुआ है.(

जो कोई नहीं कर सकता, मैं कर सकती हूं: कंगना)कंगना कहती हैं, ""फ़िल्म 'तनु वेड्स मनु' के सीक्वल से पहले मैं ये कोर्स ख़त्म करना चाहती हूं.""कंगना का मानना है कि न्यूयॉर्क जैसे बड़े शहर में लोग बॉलीवुड सेलिब्रिटीज़ को नहीं जानते और वहां वो आम इंसान की तरह रह पाएंगी.डेविड धवन की फ़िल्म 'मैं तेरा हीरो' को समीक्षकों से तो ज़्यादा तारीफ़ नहीं मिली लेकिन दर्शकों को ये फ़िल्म भा रही है.फ़िल्म ने बॉक्स ऑफिस पर अच्छी कमाई कर फ़िल्म निर्माता एकता कपूर का दिल जीत लिया है.(

एकता को लेकर चल पड़े वरुण)अब ऐसी ख़बरें आ रहीं हैं कि एकता का प्रोडक्शन हाउस बालाजी टेलीफिल्म्स वरुण धवन के साथ तीन फिल्मों की डील साइन करना चाहता है.बॉलीवुड में अभी तक सिर्फ़ यशराज प्रोडक्शन ही अपने कलाकारों के साथ ऐसी डील साइन करता था पर अब लगता है कि एकता भी इस लीग में शामिल होना चाहती हैं.(बीबीसी हिंदी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)"
sport,"मेजबान टीम के लिए 24 साल के तेज़ गेंदबाज़ ट्रेंट बोल्ट ने अपने टेस्ट करियर का शानदार प्रदर्शन करते हुए पूरे मैच में 80 रन देकर कुल 10 विकेट लिए.न्यूज़ीलैंड ने अपनी पहली पारी में 441 रन बनाए थे जिसके जवाब में कैरेबियाई टीम पहली पारी में 193 रन पर ढ़ेर हो गई.फ़ॉलोऑन के बाद वेस्टइंडीज की दूसरी पारी में भी 175 रन ही बना सकी.वेस्ट इंडीज ने शुक्रवार को अपनी पहली पारी चार विकेट पर 158 रन से आगे बढ़ाई. मैच के तीसरे दिन कुल 16 विकेट गिरे.कैरेबियाई टीम के लिए मार्लन सैम्युअल्स ने पहली पारी में सर्वाधिक 60 रन बनाए जबकि दूसरी पारी में केरॉन पॉवेल ने सबसे ज़्यादा 36 रन बनाए.बोल्ट ने पहली पारी में 40 रन देकर छह विकेट लिए. इस दौरान उन्होंने 15 गेंदों में पाँच विकेट लेने का कारनामा भी किया.उन्होंने अपने इस शानदार प्रदर्शन को दूसरी पारी में भी जारी रखते हुए 40 रन देकर वेस्टइंडीज के चार बल्लेबाज़ों को पवेलियन की राह दिखाई.ब्रैंडन मैकुलम की कप्तानी में न्यूज़ीलैंड की 11 टेस्टों में यह पहली जीत है. मैकुलम को 11 महीने पहले रॉस टेलर की जगह कप्तान बनाया गया था.इससे पहले कीवी टीम ने मैकुलम की कप्तानी में दस टेस्टों में छह ड्रा खेले थे और चार मैचों में उसे हार का सामना करना पड़ा था.इस जीत के साथ न्यूज़ीलैंड ने तीन मैचों की इस सिरीज़ में 1-0 की बढ़त बना ली है.सिरीज़ का तीसरा और अंतिम टेस्ट 19 दिसंबर से हेमिल्टन के सेडन पार्क में शुरू होगा.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)"
sport,"ये लोग मानते हैं कि अगर पाकिस्तान क्रिकेट बोर्ड सही वक्त पर कदम उठा लेता तो ऐसी नौबत शायद नही आती.लंदन की एक अदालत नें पूर्व कप्तान सलमान बट को दो साल छह महीने जेल की सज़ा सुनाई है. तेज़ गेंदबाज़ मोहम्मद आसिफ़ को एक साल की कैद हुई है. वहीं मोहम्मद आमिर को छह महीने की सज़ा सुनाई गई हैपाकिस्तान क्रिकेट बोर्ड के पूर्व अध्यक्ष आरिफ़ अब्बासी का कहना है कि यह वाजिब फ़ैसला है.उन्होंने कहा, ""यह अपराध और सज़ा का मामला है. इन्होंने कानून को धोखा दिया है जो कि एक गुनाह है. इस जुर्म कें बाद उन्हे पता होना चाहिए कि जेल की सज़ा होगी."" वहीं पाकिस्तान के पूर्व कप्तान और ओपनर रमीज़ राजा नें कहा है कि पाकिस्तान क्रिकेट बोर्ड को काफ़ी पहले हरकत में आ जाना चाहिए था.राजा कहते हैं, ""अगर में प्रशासन में होता तो सिर्फ शक की बुनियाद पर इन खिलाड़ियों को दरकिनार कर देता और फिर इसकी जांच करवाता.""पाकिस्तान के पूर्व ओपनर कहते हैं कि कोई कदम उठाने में पीसीबी की देरी से पाकिस्तान क्रिकेट को नुकसान पंहुचा हैं.वो कहते हैं, ""गलती वहीं से शुरु हुई जब पीसीबी ने कोई एक्शन नहीं लिया. उन्होंने पहले माना नहीं कि हालात खराब है, और फिर कोई कार्रवाई नहीं की और बाद में दूसरों को चैलेंज करना शुरु कर दिया. इससे हमारी समर्थता पर सवाल खड़े हो गए कि हम कोई कदम नहीं उठा सकते या ऐसा करना नहीं चाहते. आखिर में आईसीसी को एक्शन लेना पड़ा जिससे और भी हमारी क्रिकेट परेशानी में पड़ गई."" खिलाड़ियों को अलग अलग सज़ा मिली है. अब्बासी मानते हैं कि मोहम्मद आमिर को कम सज़ा हुई क्योंकि उन्होंने अपना जुर्म कबूल लिया था जिससे अदालत का वक्त खराब नहीं हुआ. लेकिन वो ये भी मानते हैं कि यह सज़ा नाकाफ़ी है.उन्होंने कहा, ""सज़ा और ज्यादा होना चाहिए था. हमारे क्रिकेट बोर्ड और दूसरे बोर्ड में ये फर्क है कि दूसरे बोर्ड तुरंत ऐसे खिलाड़ियों को चुनना छोड़ देते हैं या बहुत कड़ी सज़ा देते हैं.  हमारे यहां ये चीज़ गायब हैं. हमारे यहां चोरों को शरण मिलती है. टीम के ये तीन ऐसे खिलाड़ी जिसे अंग्रेज़ी में कहते हैं ""टिप ऑफ़ आइसबर्ग' है.""अब्बासी यह भी मानते हैं कि इस फ़ैसले भर से फिक्सिंग पर लगाम नहीं लगाया जा सकता. वो कहते हैं, ""यह आगे भी जारी रहेगा, शायद थोड़ा बहुत कम हो जाए. यह एक ऐसी चीज़ है जिसे सिर्फ़ प्रशासकीय कदम से काबू में नहीं लाया जा सकता."""
international,"बीबीसी के रॉयल संवाददाता पीटर हंटन ने ट्वीट कर बताया कि उनका ब्रेक-अप आपसी समझदारी और प्यार से हुआ है. ब्रेक-अप के बाद भी दोनों आपस में 'अच्छे दोस्त' बने रहेंगे.प्रिंस हैरी के नज़दीकी लोगों के हवाले से बीबीसी संवाददाता ने लिखा कि प्रिंस हैरी इस बात को साफ कर देना चाहते हैं कि रिश्ता टूटने का कारण क्रेसिडा की उन पर निर्भरता नहीं है.इससे पहले भी यह जोड़ा अलग हुआ था जब प्रिंस हैरी को ब्रितानी फ़ौज की ओर से हेलिकॉप्टर उड़ाने के लिए अफ़ग़ानिस्तान भेजा गया था.पांच महीने की जुदाई के बाद दोनों फिर से क़रीब आए और कई समारोहों में साथ-साथ तस्वीर खिंचवाते नज़र आए थे.अटकलें यह भी थीं कि प्रिंस हैरी अपने जन्मदिन पर क्रेसिडा के साथ सगाई की घोषणा कर सकते हैं.वैसे दोनों के बीच प्रेम संबंध ख़त्म होने की ख़बर उस वक़्त आई जब क्लेरेंस हॉउस की ओर से यह घोषणा की गई कि प्रिंस हैरी अगले महीने एस्टोनिया और इटली की तीन दिन की सरकारी यात्रा पर जाएंगे.16 मई से 19 मई के बीच अपनी यात्रा के दौरान प्रिंस हैरी दूसरे विश्व युद्ध के नायकों और वर्तमान सैनिकों से मुलाकात करेंगे.प्रिंस हैरी और 25 साल की क्रेसिडा बोनस की पहली मुलाक़ात 2012 की गर्मियों में राजकुमारी यूजेनी की मदद से हुई थी.वैसे मुलाक़ात के कुछ दिनों बाद ही लास वेगास में लड़कियों के एक समूह के साथ पार्टी करते हुए प्रिंस हैरी की अर्धनग्न तस्वीर दुनिया भर के अख़बारों में पहले पन्ने की ख़बर बनी थी.डेली टेलीग्राफ के मुताबिक दोनों के अलग होने का बड़ा कारण मीडिया की सुर्खियां और सगाई की ख़बरें हैं.हालांकि प्रेस एसोसिएशन के अनुसार क्रेसिडा बोनस के करियर को ध्यान में रखते हुए दोनों ने अलग होने का फ़ैसला किया.वैसे दोनों के अलग होने का समय ड्यूक और डचेज ऑफ कैम्ब्रिज की तीसरी शादी की सालगिरह से मेल खा रहा है.चार चाल पहले 2011 में अपनी शादी से पहले प्रिंस विलियम और केट भी कई महीनों के लिए अलग रहे थे.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)"
science,"मैंने यूँ ही बैठे-बैठे एक दिन ट्वीट किया कि क्या मैं इसे ख़ुद बना सकती हूँ?मेरे एक फॉलोअर ने मुझे एक लिंक ट्वीट किया जहाँ मात्र 15 पाउंड में स्क्रीन रिप्लेसमेंट किट मिल रही थी. यही किट ऐपल स्टोर पर 200 पाउंड में मिल रही थी.मैंने उस लिंक पर क्लिक करके वो किट खरीद ली. इस तरह मैंने ऐपल आईपैड की स्क्रीन ठीक करने के मिशन पर अपना पहला क़दम रख दिया.

इससे पहले कि आप अपने बच्चे को स्मार्टफ़ोन दें...इसके बाद मैं आईफिक्सइट डॉट कॉम वेबसाइट पर गई. यह वेबसाइट एक क्राउडसोर्स वेबसाइट (आम लोगों के पैसे से चलने वाली) है और इस पर उपकरणों की मरम्मत के बारे में वीडियो ट्यूटोरियल होते हैं.आईपैड मरम्मत वाली गाइड वैसे तो काफ़ी बढ़िया दिख रही थी लेकिन यह थी बहुत जटिल और बारीकियों वाली. वेबसाइट पर इसे 'बेहद कठिन' की श्रेणी में रखा गया था. लेकिन मैंने तय कर लिया था कि मैं पीछे नहीं हटूँगी.मेरा अगला पड़ाव था, 'रीस्टार्ट प्रोजेक्ट'. यह ऐसे स्वयंसेवियों का समूह है जो नौसिखुआ लोगों को अपने गैजेट बनाने में मदद करता है.पिछले एक साल में यह समूह 40 देशों में फैल चुका है. अब यह समूह दफ़्तरों में, शाम को या सप्ताहांत में होनी वाली पार्टियों में 'लंच आवर क्लिनिक' का आयोजन करते हैं.वे लोगों को सलाह देते हैं कि अपने गैजेट की मरम्मत कैसे करें? ज़ाहिर है इन क्लिनिक में शामिल होने वालों को मरम्मत में शामिल जोखिम के लिए भी तैयार रहना होता है.मैंने अपना आईपैड कैसे बनाया यह बताने से पहले मैं साफ़ कर दूँ कि इस तरह की कार्यशालाओं में वे लोग तो शायद ही शामिल होना चाहें जिनके गैजेट की वॉरंटी अभी बाकी है.गैजेट की मरम्मत में बिजली के झटके लगने और उंगुलियों में कांच की किरचें चुभने का भी ख़तरा रहता है- यह हो सकता है.मेरा आईपैड तो काफ़ी पुराना था और मैं जोखिम उठाने के लिए तैयार थी इसलिए मैं 'रीस्टार्ट प्रोजेक्ट' के लंदन में आयोजित एक इवेंट में पहुँच गई.मैं किसी की देख-रेख के बगैर यह काम नहीं करना चाहती थी. 'रीस्टार्ट प्रोजेक्ट' में पहुँचते ही उन्होंने मुझे हीट गन नामक औजार दे दिया. यह हेयर ड्रायर जैसा यंत्र है जिसका उपयोग कल-कारखानों में किया जाता है.इस हीट गन का प्रयोग उस गोंद को नरम करने के लिए किया जाता है जिससे गैजेट को जोड़ा गया होता है. गैजेट के जोड़ नरम हो जाने के बाद प्लास्टिक और मेटल के दूसरे औजारों की सहायता से इसे खोलना पड़ता है.अपने आईपैड पर पहला चीरा चलाना सचमुच कंपा देने वाला था.'रीस्टार्ट प्रोजेक्ट' के फ्रांसिस मुझ पर नज़र रखे हुए थे ताकि मुझे कोई चोट न लगे.निर्देश गाइड को पढ़कर और ट्यूटोरियल वीडियो को देखकर की गई सारी तैयारी ज़मीनी हक़ीक़त के सामने कम ही पड़ती है.

इन खतरों से कैसे बचेगा आपका मोबाइल?यह सचमुच मुश्किल और थका देने वाला काम है. मैं किसी को राय नहीं दूँगी कि वह वॉरंटी की अनदेखी करके और किसी जानकार की निगरानी के बग़ैर अपने टैबलेट की मरम्मत करे.'रीस्टार्ट प्रोजेक्ट' के सह-संस्थापक जैनेट गुंटर चाहते हैं कि अधिक से अधिक कंपनियां लोगों के अपने गैजेट की मरम्मत ख़ुद करने देने के बारे में सोचें.वह कहते हैं, ""चीज़ों को बनाना दिन प्रतिदिन कठिन होता जा रहा है. मुझे लगता है कि एक समय ऐसा आ जाएगा कि तीन घंटे की कार्यशाला में किसी को उसके गैजेट की मरम्मत करने में मदद करना मुश्किल हो जाएगा.""मैं पूरी तरह दृढ़प्रतिज्ञ थी. तीन घंटे की मेहनत के बाद मैं अपने आईपैड की स्क्रीन खोलेने में सफल रही.स्क्रीन का शीशा हटाने के बाद मैं चार नन्हें पेंच खोलकर, बड़े हौले से स्क्रीन को हटाकर टच स्क्रीन कनेक्टर तक पहुँची.मैंने उसके डाटा केबल निकाले और उन्हें फिर से जोड़ा. मेरा टैबलेट दोबारा रीबूट करने और इंटरनेट से कनेक्ट करने में सफल रहा.

जानिए- नए साल के पाँच हॉट गैजेटमैंने वो ग़लती नहीं की जो लोग अक्सर कर देते हैं. शीशे को हटाते समय मैंने होम बटन के बगल में स्थित वाईफाई/ब्लूटूथ के एंटीनों को टूटने नहीं दिया.लवफ़ोन कंपनी के एलेक्स पर्जेस्क्यू भी इस कार्यशाला में मौजूद थे. वह इस बात से बहुत प्रभावित थे कि मैंने अपने टैबलेट की स्क्रीन को ख़ुद बनाने का निर्णय लिया है.उन्होंने मुझे जीपीएस एंटीना को बदलने का मौका दिया. हमने तय किया कि हम अब अगली रीस्टार्ट पार्टी में मिलेंगे.एलेक्स ने मुझे कुछ उपकरण दिए जो उन उपकरणों से काफी अच्छे थे जो मैंने ऑनलाइन ख़रीदे थे.मैंने आईपैड के लॉजिक बोर्ड में जाकर कैमरा एसेंबली को हटाया, पतले टेप और पेंच को खोला और तक़रीबन सात घंटे की मेहनत के बाद मैं अंततः सफल रही.किसी पेशेवर के मुक़ाबले मुझे इसे बनाने में पाँच घंटे ज़्यादा लगे. मैंने यह लेख अपने ख़ुद मरम्मत किए आईपैड पर लिखा है.'दि रिसर्च प्रोजेक्ट' की मदद से अपना आईपैड बनाकर मैं बहुत ख़ुश थी. आईपैड खोलने के बाद किसी भी उपकरण को बनाना मुश्किल नहीं लग रहा.लेकिन मैं इसे बनाना शुरू करने के पहले ही इस बात के लिए तैयार थी कि यह टूट भी सकता है और जो लोग ख़ुद अपने गैजेट की मरम्मत करना चाहते हैं उनके लिए भी मेरी सलाह है कि वे भी इसके लिए तैयार रहें.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)"
india,"नेशनल इंटरनेट एक्सचेंज के सीइओ डॉक्टर गोविंद ने बीबीसी को बताया, “हम डॉट भारत (.भारत) एक्सटेंशन लॉन्च करने जा रहे हैं, जो यूजर्स के लिए भारतीय भाषाओं में ही वेबसाइट खोलेगी. इसके लिए इच्छुक वेबसाइटों को डॉट भारत एक्सटेंशन के साथ रजिस्टर करना होगा.”डॉक्टर गोविंद के अनुसार ये सुविधा 27 अगस्त से शुरू हो जाएगी और लोग अपने मनपसंद डॉमेन डॉट भारत पर रजिस्टर कर पाएंगे.अब तक वेबसाइटों को अंग्रेज़ी भाषा में खोलने के बाद ही हिन्दी या अन्य भाषाओं के पन्ने पर जाने की सुविधा थी. लेकिन डॉट भारत वेबसाइटें सीधे भारतीय भाषाओं में ही खुलेंगी.फिलहाल ये हिन्दी, बोरो, डोगरी, कोंकणी, मैथली, मराठी, नेपाली और सिंधी में उपलब्ध होगा, लेकिन जल्द ही ये बंगाली, तेलुगू, गुजराती, उर्दू, तमिल और पंजाबी में भी उपलब्ध होगा.डॉक्टर गोविंद ने बताया, “ये सुविधा लोगों तक पहुंचानी ज़रूरी थी, क्योंकि अब तक पूरा इंटरनेट अंग्रेज़ी के अधिपत्य में था और गैर-अंग्रेज़ी भाषियों को इसे समझने में दिक्कत होती थी. अब लोग अपनी भाषा में टाइप कर वेबसाइटें खोल सकेंगे.”लेकिन जो लोग अंग्रेज़ी नहीं समझ पाते वो हिन्दी या अन्य भाषा में इंटरनेट पते टाइप कर पाएंगे?इसके जवाब में डॉक्टर गोविंद ने कहा, “ऑन स्क्रीन कीबोर्ड और वॉयस इनपुट्स के ज़रिए टाइपिंग न जानने वाला व्यक्ति भी आसानी से वेबसाइटें खोल सकेगा. भारतीय भाषाओं में वॉयस इनपुट्स पर सीडैक काम कर रही है.”डॉट भारत के अलावा नेशनल इंटरनेट एक्सचेंज ने हिन्दी में वेबसाइट पता रजिस्टर कराने की भी पहल शुरू की है, जो ट्रायल बेसिस पर सिर्फ ट्रेडमार्क धारकों को उपलब्ध कराया जा रहा है.हिंदी की सबसे पुरानी वेबसाइटों में से एक वेबदुनिया डॉट कॉम हिंदी पते पर लाइव भी हो चुकी है.वेबदुनिया की वेबसाइट खोलने के लिए पहले ""www.webdunia.com"" टाइप करना पड़ता था, जबकि अब ये ""www.वेबदुनिया.com"" टाइप करने पर भी उपलब्ध होगा.निक्सी के अनुसार इंटरनेट को बहुभाषी बनाने की दिशा में और भी कई महत्वपूर्ण कदम उठाए जाएंगे.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)"
entertainment,"फिल्म का नाम रखा गया है अग्ली यानी बदसूरतअपनी फ़िल्म के बारे में बात करने के लिए मीडिया को बुलाया तो सही लेकिन कुछ खास बताने के लिए तैयार नहीं हुए.अपनी फ़िल्म के बारे में अनुराग कहते हैं, “मेरी ये फ़िल्म बहुत ही थ्रिलर फ़िल्म है लेकिन जितनी थ्रिलर है उतनी ही भावुक भी है. ये फ़िल्म आधी शूट हो चुकी है और अगले साल मई-जून तक पूरी होगी.”अनुराग कश्यप कहते हैं कि ब्लैक फ्राइडे के बाद ये पहली फ़िल्म है जो उन्होंने खुद लिखी है.अनुराग कहते हैं कि इस फ़िल्म में ऐसा कुछ खास नहीं है जो दर्शकों ने पहले कभी ना देखा हो लेकिन वो साधारण सी बाते दर्शकों के दिलों को छू पाने में कामयाब होंगी.अनुराग के मन में ये फ़िल्म काफी समय से थी लेकिन अब जाकर ये फ़िल्म बनने जा रही है.अनुराग कहते हैं, “मैंने इस फ़िल्म के लिए काफी इंतज़ार किया है. इस फ़िल्म की कहानी को मैंने किसी के साथ साझा नहीं किया हैं. ये फ़िल्म बहुत सी सीमाएं तोड़ेगी.” अनुराग कहते हैं, “इस फ़िल्म का समय आ गया है. मैं कोई भी ऐसी फ़िल्म नहीं बनाना चाहता कि लोग कहें, ये अपने समय से आगे की फ़िल्म है.”पत्रकारों ने जब पूछा कि अग्ली शीर्षक क्यों तो अनुराग ने कहा,“अग्ली एक अच्छा शीर्षक है और उपर से ये गुलाबी रंग में लिखा गया है.”इस फ़िल्म में अनुराग एक नए संगीत निर्देशक जीएस के साथ काम कर रहे हैं, हर बार नए लोगों के साथ काम करने की कोई खास वजह,“मैं हमेशा ही नए लोगों के साथ काम करता हूं. नए लोगों के साथ काम करने में मज़ा आता है.होता ये है कि एक कलाकार चल जाता है और आप उस पर ही निर्भर हो जाते हो, फिर आप अपाहिज हो जाते हो. मैं अपाहिज नहीं होना चाहता मैं कुछ दिन और चलना चाहता हूं.”अनुराग कहते हैं कि इस फ़िल्म में कोई ऐसे बड़े नाम के अभिनेता नहीं है जिनका नाम मैं लूं तो आप पहचान लें. ‘अग्ली’ फ़िल्म जून 2013 के आसपास पूरी होगी."
sport,"मैच का पहला दिन भारत के सलामी बल्लेबाज़ वीरेंदर सहवाग (117 रन) और चेतेश्वर पुजारा (98 रन पर नाबाद) और इंग्लैंड के ग्रैम स्वान (चार विकेट) के नाम रहा.मैच खत्म होते समय युवराज सिंह 24 रन बनाकर पुजारा का साथ दे रहे थे.इस बात से भारत की उम्मीदें ज़रूर बढ़ेंगी कि पहले दिन गिरने वाले सारे विकेट स्पिन गेंदबाज़ यानी स्वान को मिले. पहले ही दिन पिच स्पिन को मदद देती नज़र आई.भारतीय सलामी जोड़ी ने टीम को बढ़िया शुरुआत देते हुए लंच तक 120 रन बना लिए थे. दोनों गंभीर और सहवाग इस भागीदारी से काफी प्रसन्न दिखे क्योंकि दोनों का खराब फॉर्म चर्चा का विषय था.लेकिन लंच के कुछ ही देर बाद गौतम गंभीर 45 के स्कोर पर ग्रैम स्वान की गेंद पर बोल्ड हो गए. उस समय टीम का स्कोर 134 रन था.वीरेंदर सहवाग ने बढ़िया खेल दिखाते हुए शतक जड़ा. टिम ब्रेसनेन की गेंद पर चौका जड़ते हुए उन्होंने शतक पूरा किया. टेस्ट क्रिकेट में ये उनका 23 वां टेस्ट शतक था.117 गेंदों में 117 रन बना कर वो स्वान की गेंद पर क्लीन बोल्ड हो गए.सहवाग के बाद खेलने आए सचिन तेंदुलकर कुछ ख़ास नहीं कर पाए और केवल 13 के निजी स्कोर पर स्वान को अपना विकेट दे बैठे.इसके बाद 19 रन बना कर क्लीन बोल्ड होने वाले विराट कोहली स्वान का चौथा शिकार बने.लेकिन इसके बाद युवराज और पुजारा ने 40 रन की साझेदारी निभाई और दिन का खेल समाप्त होने तक पिच पर डटे रहे.अपनी पारी में पुजारा कहीं कहीं आक्रामक नज़र आए लेकिन कुल मिलाकर उन्होंने संयम की पारी खेली. उन्होंने अपने 98 रन 181 गेंदों पर बनाए.टेस्ट के पहले दिन भारत के कप्तान महेंद्र सिंह धोनी ने टॉस जीतकर पहले बल्लेबाज़ी करने का फ़ैसला किया था.भारत के लिए युवराज सिंह ने टीम में वापसी की हालांकि हरभजन सिंह को टीम में शामिल नहीं किया गया.भारत दो स्पिनर, आर अश्विन और प्रज्ञान ओझा के साथ मैदान पर उतरा है.अब दूसरे दिन सुबह उन पर निगाहें होंगी कि क्या वो दो रन बना कर अपना दूसरा टेस्ट शतक बना पाएंगे."
sport,"गुरुवार को एशिया कप टूर्नामेंट खत्म होने के बाद शाहिद अफरीदी बांग्लादेश से लौट रहे थे.अफरीदी के भाई ने पाकिस्तानी मीडिया को बताया कि प्रशंसकों की भीड़ खिलाड़ी का ऑटोग्राफ लेने की कोशिश कर रहे थे जिस दौरान हुई धक्का मुक्की में अफरीदी की बेटी गिर गई.इसी के बाद गुस्साए शाहिद अफरीदी ने प्रशंसकों पर थप्पड़ और घूंसों से प्रहार शुरू कर दिया. टेलीविजन चैनलों में चल रहे वीडियों में गुलाबी टी-शर्ट पहने दिख रहे अफरीदी ने एक प्रशंसक को लात भी मारने की कोशिश की. अफरीदी के भाई मुश्ताक ने बीच बचाव कर स्थिती को नियंत्रित किया.हालांकि बाद में अफरीदी ने माना कि उन्होंने हवाई अड्डे पर जो किया वो सही नहीं था, लेकिन उन्होंने ये भी कहा कि बेटी को धक्का लगना उनसे सहा नहीं गया.पीटीआई के अनुसार पाकिस्तानी टीवी चैनल डॉन न्यूज में अफरीदी ने कहा, “मुझे पता है कि मैने जो किया वो गलत था. मुझे संयम बरतना चाहिए था. लेकिन जब बेटी को धक्का लगा तो मै इसे सह नही पाया.”अफरीदी के भाई ने कहा कि इस झगड़े में शामिल व्यक्ति अफरीदी का प्रशंसक नहीं था."
entertainment,"रूस और अमरीका के बीच हुए समझौते के तहत सीरिया अपने रासानयिक हथियारों के भंडार के बारे में हफ्ते भर में जानकारी देने और अगले साल के मध्य तक उन्हें नष्ट करने पर सहमत हो गया है.अगर सीरिया ऐसा करने में नाकाम रहता है तो संयुक्त राष्ट्र इस समझौते को बल पूर्वक लागू कर सकता है.अमरीका ने दमिश्क के पास पिछले महीने हुए कथित रासायनिक हमले के बाद सीरिया पर हमले की धमकी दी थी.वहीं राष्ट्रपति बशर अल असद की सीरियाई सरकार रासायनिक हमले में अपना हाथ होने से इनकार करती है और वो इसके लिए विद्रोहियों को जिम्मेदार बताती है.राष्ट्रपति ओलांड ने बताया कि फ्रांसीसी विदेश मंत्री ने लौरें फाबिया ने ब्रितानी विदेश मंत्री विलियम हेग और अमरीकी विदेश मंत्री जॉन केरी से सोमवार को पेरिस में मुलाकात की.फ्रांसीसी विदेश मंत्री ने कहा है कि फ्रांस, ब्रिटेन और अमरीका इस बात पर सहमत हो गए हैं कि सीरिया में जारी संघर्ष का राजनीति समाधान तलाशने के लिए एक नया शांति सम्मेलन बुलाया जाए.सीरिया हाल ही में रासायनिक हथियारों पर वैश्विक संधि में शामिल होने के लिए सहमत हो गया और संयुक्त राष्ट्र का कहना है कि वो 14 अक्तूबर से इसका हिस्सा बन जाएगा.सीरिया के एक वरिष्ठ मंत्री ने रासायनिक हथियारों पर हुए समझौते को सीरियाई सरकार की जीत बताया और इसके लिए रूस को धन्यवाद दिया.सीरियाई मंत्री अली हैदर ने रूसी समाचार एजेंसी रिया नोवोस्ती ने बताया कि ""एक तरफ तो इससे सीरिया को संकट से उबरने में मदद मिली है, तो दूसरी तरफ इससे सीरिया के खिलाफ युद्ध से बचने में मदद मिली है.""(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)"
sport,"पुरूष वर्ग में भारत के अलावा चीन, आयरलैंड, बांग्लादेश, ओमान और फिजी शामिल हैं जबकि महिला वर्ग में मेजबान भारत के साथ साथ जापान, रूस, मलेशिया, कजाकिस्तान और फिजी की टीम भाग ले रही हैं.ये टूर्नामेंट अगले साल होने वाले विश्व कप हॉकी टूर्नामेंट में भाग लेने के लिए क्वॉलिफाइंग प्रक्रिया का महत्वपूर्ण हिस्सा है. भारत के अलावा ये टूर्नामेंट ब्राजील, फ्रांस और रूस में भी हो रहा है.भारतीय पुरूष टीम के कप्तान सरदार सिंह का कहना है कि हाल में हुई हॉकी लीग में दुनिया के बेहतरीन खिलाड़ियों के साथ खेल कर भारतीय खिलाड़ियों का आत्मविश्वास बढ़ा है.उन्होंने बीबीसी से कहा, “सभी भारतीय खिलाड़ियों ने जिस तरह से हॉकी इंडिया लीग में खेला, अगर वो वैसा ही इस लीग में खेलेंगे तो मुझे उम्मीद है कि हम अच्छे स्कोर से जीतेंगे.”सरदार सिंह का कहना है कि बेशक इस टूर्नामेंट के दौरान दबाव तो रहेगा और किसी भी टीम को हल्के में नहीं लिया जा सकता है, लेकिन उनकी तैयारी पूरी है.भारतीय महिला टीम की कप्तान रितु रानी भी कहती हैं कि वो इस टूर्नाटमेंट के लिए पूरी तरह से तैयार हैं. उनका कहना है कि जापान की टीम से मुकाबला कड़ा रहेगा.उन्होंने कहा, “जापान रैंक में हमसे ऊपर है, लेकिन अगर हम लोग अच्छा प्रदर्शन करेंगे, तो अच्छा नतीजा दे पाएंगे. बाकी मैच की परिस्थितियों पर निर्भर करेगा.”भारत सिर्फ एक बार 1975 में अजित पाल सिंह की कप्तानी में विश्व चैंपियन बना था."
entertainment,"लेकिन इन सब बातों को नज़रअंदाज़ कर कुछ जाने-माने बौने कलाकारों ने इस चमचमाती मनोरंजन की दुनिया में अपनी जगह बनाई. पर क्या है उनकी ज़िंदगी का सच, यही जानने की कोशिश में हम पहुंचे ऐसे ही कुछ कलाकारों के पास.टीवी और फ़िल्में देखने वाले अभिनेता ‘लिलिपुट' के नाम से अंजान नहीं होंगे लेकिन उनका असली नाम एमएम फारूक़ी है. 1975 में मुंबई का रुख़ करने वाले फ़ारूक़ी का नाम किसी और ने नहीं, बल्कि खुद उन्होंने ही लिलिपुट रखा.लिलिपुट कहते हैं, ""1975 में कॉमेडी करने का काम एक्टर ने ही शुरू कर दिया था. महमूद जी का दौर खत्म हो रहा था तो उस वक़्त एक कॉमेडियन के तौर पर आना मुश्किल था. इसलिए मैंने थिएटर से अपने करियर कि शुरुआत कि मेरी ख़ुशनसीबी यही थी कि मुझे सब कुछ हाथोँ हाथ मिला.""वो बताते हैं, ""कमल हसन की फिल्म सागर मैं भी काम किया. मैंने आज तक किसी से काम नही मांगा क्योंकि मेरी शक्ल और क़द देख कर कोई सोच नहीं सकता था की ये एक्टर भी हो सक्ता है.""लिलिपुट कहते हैं कि छोटे कद के लोगोँ को मज़ाक के लिए इस्तेमाल किया जाता है. ऐसी कोशिश उनके साथ भी हुई जिसके चलते उन्होने कई रोल छोड़ दिए.हालांकि लिलिपुट फिर भी यही कहते हैं, ‘‘मैं इस फ़िल्म इंडस्ट्री से खुश हूं और बहुत जल्द मैं एक फ़िल्म डायरेक्ट करने की सोच रहा हूं जो बौने लोगों की मानसिकता को उजागर करेगी.’’बौने कलाकार अजय आर नवी कहते हैँ कि एंटरटेनमेंट इंडस्ट्री में आने से पहले वो ऑर्केस्ट्रा लाइन मैं मिमिक्री किया करता था. वो कहते हैं, ""मेरे अंकल छोटू दादा खुद एक कलाकार रह चुके हैं. उन्होने मुझे इस इंडस्ट्री में काम करने का मौका दिया. सबसे पहला ब्रेक मुझे शक्तिमान सीरियल से मिला.""अजय कहते हैं, ""जब मैं स्कूल में पढ़ता था तो साथ पढ़ने वाले लोग टिंगु बुलाया करते थे. मैं भगवान से हमेशा कहता था क़ि मैं दूसरे बच्चों की तरह लंबा क्यों नहीं हो पाया. लेकिन आगे चल कर मैंने ये सोचा की मेरा कद कम है उसका भी कभी ना कभी कोई फ़ायदा जरूर होगा और वो हो गया मेरे कद क़ी वज़ह से मुझे इंडस्ट्री में काम मिला. हालांकि अब टेलीविज़न पर रिस्पॉन्स बेहतर है.’’अपना अनुभव बांटते हुए अजय कहते हैं, ‘‘शूटिंग लाइन की वजह से हमें बहुत सम्मान मिलता है लेकिन कुछ लोग ऐसे भी मिलते हैं जो चार पांच बौने लोगोँ को खड़ा देख कर ये बोलते हैं की ये लोग सर्कस से आए हैं, जोकर हैं, ये सुन कर अफ़सोस होता है. पहले पहले तो मेरे साथ ऐसा हुआ करता था कि लोग मुझे आर्टिस्ट की तरह देखते ही नहीं थे. ना खाना दिया करते थे और ना ही बैठने को कुर्सी.’’12 साल से इंडस्ट्री में काम कर रहे संजय कहते हैं, ""फ़िलहाल उनके पास बहुत काम है हालांकि वो बताते हैं कि इंडस्ट्री में आने से पहले मुझे बहुत डर लगा. जब बाहर था तो लोग हंसते थे, मज़ाक करते थे, कमेंट करते थे. एक टाइम पर तो बाहर घूमने से भी डर लगता था. लेकिन इस इंडस्ट्री में कदम रखने के बाद मैने देखा की खूबसूरत लोगोँ को ही नहीं हम जैसे लोगों को भी काम मिलता है.""लेकिन संजय ये भी कहते हैं,  ""दुख है तो बस एक बात का है कि हम बोने कलाकारों को नॉर्मल लोगों के मुकाबले बहुत कम पैसा दिया जाता है. लेकिन आगे चल कर यह समस्या भी दूर होगी.""बौनी महिलाओं की तरफ़ इंडस्ट्री के रुख़ से ख़ुश जूही अपने काम और ज़िंदगी से काफ़ी ख़ुश हैं. जूही कहती हैं कि ‘‘अगर कद को अलग रख कर देखा जाए तो मुझे नही लगता है कि मैं किसी भी तरह से दूसरी अभिनेत्रियों से कम हूं, मेरा अभिनय देखने वाले मुझे कहते हैं कि मैं उन अभिनेत्रियों से भी अच्छा काम कर लेती हूं.’’जूही कहती हैं, ""शुरू-शुरू में जब मुझे लीड रोल मिला तो बहुत तारीफ़ मिली लेकिन जब शो खत्म हो गया तो बहुत कुछ झेलना पड़ा. लोग मुझसे कहते थे कि अब आपके लिए कोई रोल नही लिखेगा आप अपने गांव चले जाओ. ताने सुनने के बाद भी मैंने हार नही मानी और अपना संघर्ष जारी रखा""इसके बाद उन्हें 'कबूल है' सीरियल में अच्छा किरदार करने को मिला और अब सीरियल 'जोधा अकबर' में बांदी का रोल मिला. वो कहती हैं, ""यह शो नंबर 1 पर चल रहा है और लोग मेरा किरदार भी पसंद कर रहे हैं.""बिहार के रहने वाले केके गोस्वामी का पूरा नाम कृष्णकांत गोस्वामी है.गोस्वामी बताते हैं, ‘‘जब में 1995 में आया था तो लोगों की सोच थी कि हम जैसे लोग सिर्फ़ कॉमेडी ही कर सकते हैं और हमे कोई रोल नहीं दिए जाते थे. कभी किसी आइटम गानों में हिरोइन के घाघरे के पास खड़े होकर नचवाया जाता था या किसी फ़ाइट सीन में ड़ाल दिया जाता था. मैंने उनसे कहा था कि मैं भी यहाँ जॉनी लीवर, महमूद साहब की तरह रोल के लिए आय़ा हूं. हीरो के लिए आया हूँ तो लोग हंसते थे मेरी बात सुनकर.’’गोस्वामी कहते हैं, ""एक दुख है कि हम भी हैंडीकैप्ड हैं और जो लोग मूक-बधिर होते हैं वे भी हैंडीकैप होते हैं अगर वो सडक़ पर खड़े हों और उसका कोई मज़ाक उड़ाए तो दस लोग आ जाएंगे उसे समझाने लेकिन हमारा कोइ मजाक़ उड़ा रहा हो तो दस शमिल होकर हंसेगे.""गोस्वामी कहते हैं, ""शुरुआत में मेरे बच्चे को मज़ाक सुनना पड़ता लेकिन आज जब मैं इतने सारे सीरियल और भोजपुरी फ़िल्म कर रह हूं तो मेरे बच्चे के साथ पढ़ रहे बच्चे उसका मज़ाक नहीं बनाते, बल्कि उसके सामने मेरी तारीफ़ करते हैं. ये देख कर मुझे ख़ुशी होती है कि इंडस्ट्री ने मुझे पहचान दी.""(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)"
sport,"हैदराबाद ने पहले बल्लेबाज़ी करते हुए 20 ओवरों में 178 रनों का अच्छा स्कोर खड़ा किया. मुंबई की हालत एक समय खराब लग रही थी लेकिन पोलार्ड के ताबड़तोड़ नाबाद 66 रनों की बदौलत मुंबई तीन गेंद रहते ही जीत गई. पोलार्ड ने आठ छक्के और दो चौके लगाए.पारी की शुरुआत 

हैदराबाद की ओर से पार्थिव पटेल और शिखर धवन ने की. पटेल 26 रन बनाकर मलिंगा का शिकार हुए. धवन ने अच्छी बल्लेबाज़ी की और 41 गेंदों में 59 रन बनाकर जॉनसन की गेंद पर आउट हुए. उनके जाने के बाद भी हनुमा विहारी और कैमरून वाइट ने अच्छी बल्लेबाज़ी का क्रम जारी रखा.विहारी 19वें ओवर में मलिंगा की गेंद पर 41 रनों पर आउट हुए तो वाइट 43 पर नाबाद रहे. 20 ओवरों में हैदराबाद ने तीन विकेट गंवाकर 178 रन खड़े कर दिए. मुंबई की पारी की शुरुआत ड्वेन स्मिथ और सचिन तेंदुलकर ने की. स्मिथ चौथे ही ओवर में 21 रन बनाकर ईशांत शर्मा का शिकार हुए. इसके बाद सचिन तेंदुलकर और दिनेश कार्तिक की साझेदारी जमती हुई नज़र आ रही थी कि सचिन रिटायर हर्ट हो गए.वे उस समय 31 गेदों में 38 रन बना चुके थे. इसके बाद मुंबई का प्रदर्शन थोड़ा लचर ही रहा. अंबाती रायडू केवल दो रन ही बना सके. हैदराबाद का स्कोर 14वें ओवर में तीन विकेट के नुकसान पर 99 था. हैदराबाद की ओर से डेल स्टेन बेहद कसी हुई गेंदबाज़ी कर रहे थे.लेकिन पोलार्ड ने आकर जैसे मैच का कायापलट ही कर दिया. मुश्किल लक्ष्य को उन्होंने देखते ही देखते एकदम आसान बना दिया. आख़िरी चार ओवरों में जीतने के लिए मुंबई को 62 रन चाहिए. ऐसे में पोलार्ड ने छक्कों की बरसात लगा दी. 17वें ओवर में परेरा की गेदों पर पोलार्ड ने 29 रन पीट डाले.बची कुछी कसर 

अमित मिश्रा के 18वें ओवर में पूरी हो गई. इस ओवर में मुंबई ने 21 रन बटोर लिए और मैच का रुख़ मोड़ दिया. मैच के आखिरी 21 गेंदों में मुंबई ने 67 रन जमा किए. मुंबई ने तीन विकेट गंवाकर और तीन गेंद रहते ही जीत हासिल कर ली.पोलार्ड ने 27 गेंदों में नाबाद 66 रन बनाए. रोहित शर्मा भी 15 गेंदों में 20 रन बनाकर नाबाद रहे. पोलार्ड ने मैच में कुल आठ छक्के लगाए.प्लेऑफ में जगह बनाने के लिए हैदराबाद को अब अगले दोनों मैच जीतने होंगे.(क्या आपने बीबीसी हिन्दी का नया एंड्रॉएड मोबाइल ऐप देखा ? डाउनलोड करने के लिए 

यहां क्लिक करें. आप ख़बरें पढ़ने और अपनी राय देने के लिए हमारे 

फेसबुक पन्ने पर भी आ सकते हैं और 

ट्विटर पर फ़ॉलो भी कर सकते हैं.)"
india,"टाइम्स ऑफ इंडिया में छपी ख़बर के अनुसार, हिमाचल प्रदेश के राणा मंडी ज़िले के गोलवां गांव के रहने वाले हैं. वह दो साल पहले सऊदी अरब से अपने गांव वापस लौटे थे और यहां आने के बाद उन्होंने कई प्रकार से स्थानीय लोगों की मदद की.राणा के एक करीबी रिश्तेदार सुरिंदर भारद्वाज का कहना है कि राणा की परिवहन, ज्वैलरी और ट्रांसपोर्टेशन इंडस्ट्री में अपनी ख़ुद की कंपनियां है. चुनाव आयोग को दिए हलफ़नामे में उन्होंने अपनी 16.9 करोड़ रुपये चल संपत्ति बताई थी.राणा ने गुलाब सिंह ठाकुर को हराया है जो मंत्री रह चुके हैं और वह बीजेपी सांसद अनुराग ठाकुर के ससुर भी हैं.प्रकाश राणा कहते हैं, ""मैं अपने गांव के लोगों की सेवा करने आया हूं. मेरा बिज़नेस अब मेरा बेटा संभाल रहा है. जिस दिन से मैंने कमाना शुरू किया था उसी दिन से अपनी कमाई का 10 फ़ीसदी दान करना शुरू कर दिया था.""उनके पास अपना हेलिकॉप्टर भी है और अपने विशाल घर के नज़दीक उन्होंने हेलीपैड भी बनवाया हुआ है. वह कहते हैं कि उन्होंने चुनाव पैसों के लिए नहीं बल्कि अपने क्षेत्र के विकास के लिए लड़ा है.गुजरात नतीजों के दिन हार्दिक के घर पसरा सन्नाटा हिंदू जागरण मंच ने उत्तर प्रदेश में अपनी ज़िला इकाइयों से कहा है कि वह निजी स्कूलों का दौरा कर चेतावनी दें कि वे क्रिसमस के जश्न के लिए हिंदू छात्रों से पैसा न लें.इंडियन एक्सप्रेस में ख़बर छपी है कि मंच ने यह भी कहा है कि क्रिसमस के कार्यक्रम में छात्रों के उपस्थित रहने की अनिवार्यता भी न किया जाए. उसका आरोप है कि इसके ज़रिए स्कूल ईसाइयत को बढ़ावा देते हैं.इस आदेश को नहीं माना गया तो मंच ने स्कूल के बाहर अपने कार्यकर्ताओं को प्रदर्शन करने के लिए कहा है. हालांकि, सरकार का कहना है कि उसे ऐसे किसी 'आदेश' के बारे में कुछ मालूम नहीं है. गुजरात और हिमाचल प्रदेश विधानसभा चुनावों में बीजेपी की जीत के बाद फ़िलहाल राज्यसभा में राष्ट्रीय लोकतांत्रिक गठबंधन (एनडीए) को अभी बहुमत नहीं मिल पाएगा.हिंदुस्तान टाइम्स के अनुसार, 2019 के लोकसभा चुनावों से पहले ऊपरी सदन में एनडीए की संख्या नहीं बढ़ने वाली है. एनडीए की इस समय 245 सदस्यों वाली राज्यसभा में 76 सीटें हैं.अभी से जून 2018 तक 13 राज्यों से राज्यसभा की 65 सीटों के लिए चुनाव होने हैं. जिन में उत्तर प्रदेश (नौ सीटें), महाराष्ट्र (छह सीटें), मध्य प्रदेश (पांच सीटें) और राजस्थान (तीन सीटें) जैसे बीजेपी शासित राज्यों में भी चुनाव होने हैं.इन चुनावों में एनडीए को 10 सीटें मिलने की संभावना है जिसके बाद भी उसकी कुल सीटों की संख्या 86 हो पाएगी और बहुमत का आंकड़ा 123 है.हिमाचल प्रदेश में बीजेपी के मुख्यमंत्री पद के उम्मीदवार प्रेम कुमार धूमल के चुनाव हारने के बाद मुख्यमंत्री पद की दौड़ में केंद्रीय मंत्री जेपी नड्डा और जय राम ठाकुर को देखा जा रहा है.टाइम्स ऑफ इंडिया लिखता है कि अगर बीजेपी धूमल की जगह किसी राजपूत नेता की खोज करती है तो पांच बार के विधायक जय राम ठाकुर पसंद होंगे.चुनाव में बीजेपी अवश्य जीती है लेकिन राज्य के उसके कई नेता हार गए हैं. इसे देखते हुए ठाकुर को संभावना के रूप में देखा जाता है.वहीं, हिमाचल में मंत्री रह चुके केंद्रीय स्वास्थ्य मंत्री नड्डा को भी उम्मीदवार के तौर पर देखा जा रहा है. नड्डा को ऐसा योग्य व्यक्ति समझा जाता है जो हर विवाद से दूर रहते हैं.गुजरात, हिमाचल चुनाव के अंतिम नतीजे 'गुजरात चुनाव में कांग्रेस भले हारी, राहुल जीत गए'उत्तर प्रदेश विधानसभा में सोमवार को निर्दलीय उम्मीदवार अमनमणि त्रिपाठी ने हाथ जोड़कर अपनी लिए सुरक्षा की मांग की.इंडियन एक्सप्रेस लिखता है कि अमनमणि का कहना है कि उन्हें गोरखपुर के हिस्ट्रीशीटर गुंडों से जान का ख़तरा है.महाराजगंज ज़िले के नौतनवा से विधायक अमनमणि समाजवादी पार्टी के पूर्व मंत्री अमरमणि त्रिपाठी के बेटे हैं जो अपनी पत्नी के साथ मधुमिता शुक्ला हत्या मामले में आजीवन कारावास की सज़ा काट रहे हैं. अमनमणि पर अपनी पत्नी सारा सिंह की हत्या का भी आरोप है.विधानसभा स्पीकर हृदय नारायण दीक्षित ने अमनमणि को बिना नोटिस के बोलने की आज्ञा नहीं दी थी लेकिन वह सदन के वेल में गए और कहा कि उन्हें सुना जाना चाहिए.स्पीकर की अनुमति के बाद उन्होंने हाथ जोड़कर कहा कि उनकी पत्नी की मौत हो चुकी है और उन पर हत्या का आरोप है. उन्होंने कहा कि उनके ख़िलाफ़ झूठा मामला दर्ज किया गया है और उनकी जान को ख़तरा है.(बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक और ट्विटर पर फ़ॉलो भी कर सकते हैं.)"
india,"हालांकि सात साल पहले एक किताब में मोदी ने इस काम को आध्यात्मिक अनुभव बताया था. उन्होंने इसे 'संस्कार' कहा था और इसे सिर्फ़ पेशा मानने से इनकार किया था.किताब पर बवाल मचने के बाद गुजरात सरकार ने इसे रातों रात वापस ले लिया था. आख़िर ऐसा क्या लिखा था इस किताब में?गुजरात के कई हज़ार सफ़ाई कर्मचारी शायद यही मानते हैं कि साल 2007 में गुजरात के मुख्यमंत्री रहते हुए नरेंद्र मोदी ने अपनी किताब 'कर्मयोग' में जो विचार व्यक्त किए थे, अब शायद बदल गए हों.साथ ही उन्हें डर इस बात का है कि मोदी के विचार यदि नहीं बदले हैं तो उनके बच्चे और आने वाली पीढ़ियां भी लोगों का मैला ही साफ़ करते रहेंगे.अक्तूबर 2007 में नरेंद्र मोदी की किताब 'कर्मयोग' की लगभग 4,000 प्रतियां छपी थीं, लेकिन राज्य में चुनाव आचार संहिता के कारण किताब बांटी नहीं गई. लेकिन चुनाव बाद सरकार ने अचानक सभी प्रतियां वापस ले लीं.टाइम्स ऑफ़ इंडिया के पूर्व राजनीतिक संपादक राजीव शाह बताते हैं, ""मुझे गुजरात सरकार के एक आला अफ़सर से किताब की प्रति पहले ही मिल गई थी. जब मैंने उसमें देखा कि मोदी ने दलित और जातिगत ढांचे को लेकर कई आपत्तिजनक बातें लिखी हैं तो मैंने इस बारे में टाइम्स ऑफ़ इंडिया में लिखा. इसके बाद बवाल मचा और उसे सरकार ने वापस ले लिया.""गुजरात सरकार में श्रम मंत्री और सामाजिक तथा शैक्षिक रूप से पिछड़े वर्ग के प्रभारी दिलीप ठाकोर कहते हैं, ''जिस साल किताब छपी थी तब मैं सरकार में नहीं था. मुझे अब इतने साल बाद याद भी नहीं कि मैंने वह किताब पढ़ी थी या नहीं या क्या उसमें कुछ आपत्तिजनक लिखा था या नहीं.""अपनी किताब 'कर्मयोग' के पृष्ठ नंबर 48 पर नरेंद्र मोदी लिखते हैं, ""आध्यात्मिकता के अलग-अलग अर्थ होते हैं. शमशान में काम करने वाले के लिए आध्यात्मिकता उसका रोज़ का काम है- मृत देह आएगी, मृत देह जलाएगा. जो शौचालय में काम करता है उसकी आध्यात्मिकता क्या? कभी उस वाल्मीकि समाज के आदमी, जो मैला साफ़ करता है, गंदगी दूर करता है, उसकी आध्यात्मिकता का अनुभव किया है?इसी पन्ने पर वे आगे लिखते हैं, ""उसने सिर्फ़ पेट भरने के लिए यह काम स्वीकारा हो मैं यह नहीं मानता, क्योंकि तब वह लंबे समय तक नहीं कर पाता. पीढ़ी दर पीढ़ी तो नहीं ही कर पाता. एक ज़माने में किसी को ये संस्कार हुए होंगे कि संपूर्ण समाज और देवता की साफ़-सफ़ाई की ज़िम्मेदारी मेरी है और उसी के लिए यह काम मुझे करना है.''मोदी लिखते हैं, ''इसी कारण सदियों से समाज को स्वच्छ रखना, उसके भीतर की आध्यात्मिकता होगी. ऐसा तो नहीं होगा कि उसके पूर्वजों को और कोई नौकरी या धंधा नहीं मिला होगा.''(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)"
science,"विश्वविद्यालय के केमिकल इंजीनियरिंग और बायोटेक्नॉलॉजी विभाग को एक शोधकर्ता की आवश्यकता है जो 

चॉकलेट पर पीएचडी कर सके.शोधकर्ता को यह पता लगाना होगा कि चॉकलेट को गर्मी की वजह से पिघलने से कैसे रोका जाए.इस विषय में अध्ययन के इच्छुक उम्मीदवार 29 अगस्त तक आवेदन कर सकते हैं.इच्छुक उम्मीदवारों से अपेक्षा की जाती है कि वे उन कारकों की पड़ताल करेंगे जिनकी वजह से चॉकलेट पिघल जाती है.शोधकर्ता के सामने ये चुनौती भी होगी कि गर्म जलवायु में चॉकलेट को ठोस और उसके गुणों को क़ायम कैसे रखा जाए.कैम्ब्रिज विश्वविद्यालय के विज्ञापन में कहा गया है कि ये परियोजना पूरी तरह से प्रायोगिक है लेकिन इसके लिए अच्छे गणितीय कौशल की आवश्यकता होगी.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)"
india,"वीज़ा ऑन अराइवल के तहत पर्यटकों को किसी देश में जाने से पहले स्थानीय दूतावास में जाकर वीज़ा के लिए आवेदन नहीं करना होगा. पर्यटक भारत पहुँचकर हवाईअड्डे पर ही वीज़ा ले सकते हैं. यह सुविधा भारत के कुछ अंतरराष्ट्रीय हवाई अड्डों पर उन्हें यह सुविधा दी जाएगी.पहले यह सुविधा न्यूज़ीलैंड, जापान और वियतनाम जैसे केवल 40 देशों के नागरिकों को ही उपलब्ध थी.वीज़ा ऑन अराइवल की सुविधा पाने वाले देशों की सूची से पाकिस्तान, सूडान, अफ़ग़ानिस्तान, ईरान, इराक़, नाइज़ीरिया, श्रीलंका और सोमालिया को बाहर रखा गया है.वीज़ा ऑन अराइवल की सुविधा अभी केवल दिल्ली, चेन्नई, कोलकाता, मुंबई, कोच्ची, हैदराबादा, बंगलुरु और तिरुवंतपुरम के अंतरराष्ट्रीय हवाई अड्डों पर ही उपलब्ध है.माना जा रहा है कि गोवा, गया और अमृतसर आने वाले अंतरराष्ट्रीय पर्यटकों की संख्या को देखते हुए, यहाँ के अंतरराष्ट्रीय हवाईअड्डों पर भी वीज़ा ऑन अराइवल की सुविधा शुरू की जा सकती है.इसके लिए सरकार को इन हवाई अड्डों पर बुनियादी सुविधाओं और अप्रवासन अधिकारियों की तैनाती करनी होगी. माना जा रहा है कि सरकार इस काम को इस साल सितंबर तक पूरा कर लेगी और अक्तूबर से शुरू होने वाले पर्यटन सीज़न से यह सुविधा शुरू हो जाएगी.योजना मंत्रालय में राज्य मंत्री राजीव शुक्ल ने बताया कि 180 देशों के यात्रियों को भारत आगमन पर वीज़ा देने की सुविधा जल्द ही हक़ीक़त बन जाएगी.उन्होंने कहा कि योजना आयोग के उपाध्यक्ष मोंटेक सिंह आहलुवालिया, विदेश सचिव सुजाता सिंह और प्रधानमंत्री कार्यालय के वरिष्ठ अधिकारियों की एक बैठक में इस प्रस्ताव को मंजूरी दी जा चुकी है.यह सुविधा हासिल करने के लिए पर्यटकों को ऑनलाइन आवेदन करना होगा. भारत के किसी अंतरराष्ट्रीय हवाई अड्डे पर उन्हें इस सुविधा के बारे में आवेदन के कुछ दिन बाद ही जानकारी दे दी जाएगी.भारत को पर्यटकों के लिए आकर्षक और अनुकूल जगह बनाने के लिए केंद्र सरकार ने पिछले साल अक्तूबर में इस तरह की सुविधा पाने वाले देशों की सूची बढ़ाकर 40 कर दी थी.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)"
india,"इसके साथ ही कंपनी ने एक बयान जारी कर इंफ़ोसिस बोर्ड से आर शेषासयी के इस्तीफ़े की जानकारी भी दी. नंदन कंपनी के चेयरमैन पद पर उनकी जगह लेंगे.नंदन निलेकणी यूपीए सरकार के दौरान यूनीक आइडेंटिफ़िकेशन अथोरिटी ऑफ़ इंडिया के चेयरमैन भी रहे.हफ्ते भर पहले कंपनी के सीईओ और एमडी विशाल सिक्का ने अपने पद से इस्तीफ़ा दे दिया था. तब उनकी जगह इंफ़ोसिस के चीफ़ ऑपरेटिंग ऑफ़िसर यूबी प्रवीण राव को अंतरिम सीइओ और एमडी पद की ज़िम्मेदारी संभालने के लिए कहा गया था.इंफ़ोसिस के चक्रव्यूह में कैसे फंसा ये क्षत्रिय'टाटा हो या इंफ़ोसिस, पेशेवर छवि पर सवाल'सिक्का ने अपने पद से इस्तीफ़ा देने के बाद ब्लॉग लिखकर उन कारणों पर रोशनी डाली थी जिनके चलते उन्होंने अपने पद से इस्तीफ़ा दिया.सिक्का ने कहा था, ""मेरे लिये ये साफ़ हो चुका है कि बीते तीन सालों की हमारी सफ़लताओं के बावजूद, मैं अपने ऊपर लग रहे आधारहीन व्यक्तिगत हमलों का बचाव करते हुए सीइओ के रूप में कंपनी को लाभ नहीं पहुंचा सकता.""कौन हैं नंदन निलेकणी?आईटी क्षेत्र में अपना करियर शुरू करने वाले नंदन निलेकणी ने 1980 के दशक में नारायण मूर्ति के साथ मिलकर इंफ़ोसिस की स्थापना की थी. औपचारिक रूप से 2009 तक वो कंपनी से जुड़े रहे और सीईओ से लेकर विभिन्न पदों पर काम किया. इसके बाद यूपीए सरकार के दौरान तत्कालीन प्रधानमंत्री मनमोहन सिंह के प्रस्ताव पर वो कंपनी से इस्तीफ़ा देकर यूनीक आइडेंटिफ़िकेशन अथॉरिटी ऑफ़ इंडिया के चेयरमैन रहे. उन्हें कैबिनेट रैंक का दर्जा दिया गया था.कहा जाता है कि आधार नंबर के वे मुख्य शिल्पकार थे. आधार को अनिवार्य बनाने के उनके प्रस्ताव का विरोध भी हुआ और इसके लिए वो यूपीए शासन के दौरान काफ़ी चर्चा में भी रहे. 2014 के आम चुनावों में उन्होंने अपने गृह जनपद बेंगलुरु से चुनाव लड़ने के लिए यूनीक आइडेंटिफ़िकेशन अथॉरिटी ऑफ़ इंडिया से इस्तीफ़ा दे दिया. हालांकि ये चुनाव वो बीजेपी के अनंत कुमार से हार गए. देश में डिजिटल पेमेंट को बढ़ावा देने के लिए मोदी सरकार ने भी 2016 में उनकी मदद ली थी.  सिक्का की विदाई 32 हज़ार करोड़ की पड़ी!'मोदी जी मिडिल क्लास ही नहीं, सीईओ की नौकरी भी सुरक्षित नहीं''आधारहीन निजी हमलों' के चलते विशाल सिक्का का इस्तीफ़ा(बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक और ट्विटर पर फ़ॉलो भी कर सकते हैं.)"
science,"

कैसी है स्तन के बगैर ज़िंदगी- आपबीती पढ़िएलेकिन जल्द ही ऐसी महिलाओं के लिए एक वैकल्पिक दवा सामने आ सकती है.इंग्लैंड और वेल्स में नेशनल इंस्टीट्यूट फॉर हेल्थ और क्लिनिकल एक्सिलेंस का कहना है कि ऐसी महिलाओं को पाँच साल के लिए टेमोऑक्सिफेन या रेलोऑक्सिफेन दवा देनी चाहिए ताकि स्तन कैंसर होने की आशंका को कम किया जा सके.हालांकि स्तन हटवाने और दवा खाने के बीच विकल्प का चयन करना महिलाओं के लिए शायद इतना आसान नहीं है.लंदन में रहने वाली ऐमा पारलन्स को तीन साल पहले पता चला कि उनके शरीर में बीआरसीए1 नाम का जीन है जिससे स्तन कैंसर होने की आशंका बहुत बढ़ जाती है.ऐमा ने विचार-विमर्श के बाद अपने स्तन हटवाने का फैसला किया ताकि भविष्य में उन्हें ये कैंसर न हो.अब ऐमा जानती हैं कि स्तन कैंसर से निपटने के लिए आने वाले दिनों में दवाओं का विकल्प हो सकता है. लेकिन उन्हें स्तन हटवाने के अपने फैसले पर कोई अफसोस नहीं है.वो कहती हैं, “ये इतना बुरा नहीं है जितना सुनने में लगता है. मैं खुद को बहुत सशक्त महसूस कर रही हूँ क्योंकि मैंने अपनी जान बचाई है.""30 साल से ज़्यादा उम्र की महिलाओं में से कइयों में स्तन कैंसर होने की आशंका ज़्यादा होती है.

एशियाई महिलाओं पर स्तन कैंसर का शिकंजा कसा विशेषज्ञों का कहना है कि दवाओं से स्तन कैंसर की आशंका कम करने में मदद मिल सकती है.प्रोफेसर गैरथ इवान्स कहते हैं, “सर्जरी स्तन कैंसर का रिस्क 90 से 95 फीसदी कम कर देती है. लेकिन खतरा पूरी तरह से टलता नहीं है. स्तन के हर सेल या कोशिका को हटाना संभव नहीं है. अगर महिला स्तन हटवाती है पर निपल नहीं तो कैंसर का खतरा केवल 90 फीसदी ही कम होता है. लेकिन सही शोध से टैमीऑक्सिफेन दवा लेकर महिलाएँ फायदा उठा सकती हैं.”लेकिन ये दवा हर महिला के लिए उपयुक्त नहीं है और इसके साइड इफेक्ट हो सकते हैं.और अगर आप माँ बनना चाहती हैं तो गर्भधारण की प्रक्रिया से तीन महीने पहले ये दवा लेनी बंद करनी होगी."
india,"उनका कहना था कि मुंबई चरमपंथियों के लिए एक लोकप्रिय निशाना बनता जा रहा है.मुंबई में पत्रकार सम्मेलन में उन्होंने कहा, “अगर आतंकवाद के प्रति हमारी मौजूदा नीति नहीं बदली गई, तो इस प्रकार की घटनाएं होती रहेंगीं. मैं नहीं जानता कि इस हमले के पीछे किसका हाथ है. अगर इंडियन मुजाहिदीन का इन धमाकों के पीछे हाथ है, तो ये बात भी साफ़ है कि ऐसे गुटों को हर तरह का सहयोग पाकिस्तान से ही मिलता है. जब तक पाकिस्तान चरमपंथ का समर्थन करना बंद नहीं करती, भारत सरकार को पाकिस्तान से किसी तरह की बातचीत नहीं करनी चाहिए.”साथ ही उन्होंने कहा कि पाकिस्तान जिस चरमपंथ का पालन-पोषण आज कर रहा है, कल वो ही चरमपंथ उसे खा जाएगा.आडवाणी ने कहा, “ये साबित किया जा चुका है कि 26/11 के मुंबई हमलों में पाकिस्तान की ख़ुफ़िया एजेंसी आईएसआई का हाथ था, जो पाकिस्तान प्रशासन का ही एक हिस्सा है. भारत को आईएसआई को चरमपंथी संगठन घोषित करवाने की अंतरराष्ट्रीय स्तर पर कोशिश करनी चाहिए. ओसामा बिन लादेन का पाकिस्तान में पाया जाना ये साबित करता है कि पाक सरकार चरमपंथी गतिविधियों को बढ़ावा दे रही है.”लेकिन दूसरी ओर सरकार का बचाव करते हुए कांग्रेस महासचिव राहुल गांधी ने कहा कि सरकार की कार्रवाई अच्छी रही है.उन्होंने कहा, “मुझे लगता है कि गृह मंत्री पी चिदंबरम की अगुआई में सरकार की कार्रवाई तेज़ और फ़ुर्तीली रही है. हर चरमपंथी हमले को रोका नहीं जा सकता, लेकिन पिछले दो सालों में हमारी सरकार ने जो भी क़दम उठाए हैं, वो बेहद उम्दा रहे हैं.”राहुल गांधी की इस टिप्पणी पर भाजपा नेता आडवाणी ने टिप्पणी करने से इनकार कर दिया.दूसरी ओर राष्ट्रवादी कांग्रेस पार्टी के नेता प्रफ़ुल्ल पटेल ने इन हमलों की कड़ी निंदा करते हुए कहा कि इन हमलों से पूरे देश और विदेश में एक ग़लत संदेश गया है.उन्होंने कहा, “मुंबई में बुधवार को हुए हमले से ये संदेश जाता है कि 1993 के बाद से हर दो या तीन साल बाद मुंबई में चरमपंथी हमले होते हैं. ये बहुत ही ख़राब संकेत है क्योंकि इन हमलों से लगता है कि भारत की आर्थिक गति पर हमला हुआ है. आने वाले समय में केंद्र और राज्य सरकार को बड़े मुख्य शहरों को ऐसे हमलों से बचाने के लिए पुख़्ता क़दम उठाने होंगें.”मीडिया में आ रहीं ख़बरों के अनुसार कांग्रेस अध्यक्ष सोनिया गांधी और प्रधानमंत्री मनमोहन सिंह मुंबई के लिए रवाना होने वाले हैं."
india,"क्या हम अपने नौनिहालों को एक वैज्ञानिक सोच देने का सपना देखते हैं और क्या उसे सच करने की क्षमता रखते हैं?हर बच्चे के भीतर एक खोजी कलाकार और वैज्ञानिक छिपा होता है. मगर भारतीय शिक्षा प्रणाली कुछ ऐसी है कि स्कूल खत्म होते-होते उनमें छिपे खोजी कलाकार और वैज्ञानिक का गला घोंट उनमें डॉक्टर, इंजीनियर या मैनेजर बनने की चाहत बिठा दी जाती है.

बाल मजदूरों का बैंकलेकिन इसका आशय ये नहीं है कि समाज को इलाज, मकान और सुव्यवस्था की ज़रूरत नहीं है. ऐसे में सवाल है कि क्या कला और विकास के बिना सभ्य समाज सम्भव है? क्या नई खोजों के बिना विकास सम्भव है?विज्ञान की शिक्षा हमेशा से ही समस्या से जूझती रही है क्योंकि आधुनिक विज्ञान को जन्म लिए अभी सिर्फ़ 400 साल हुए हैं.शिक्षा के इतने सारे सिद्धांतों और प्रयोगों के बावजूद भारतीय शिक्षा प्रणाली मूल तौर पर रटंत विद्या पर ही चल रही है.उबाऊ पाठ्यक्रमों का बोझ, सुविधाविहीन स्कूल और उत्साहहीन शिक्षकों के चलते विद्यार्थी स्कूलों से निकलने के बाद उच्च शिक्षा के लिए विज्ञान विषय लेने से कतराते हैं.नतीजा यह है कि भारत में विज्ञान शोधपत्रों की संख्या तथा गुणवत्ता दोनों ही चिंतनीय है. विश्वविद्यालय ज्ञान की नर्सरी की बजाय डिग्रियां बेचने की दुकान बनते जा रहे हैं.

सड़क पर पली जिंदगियाँपिछले पंद्रह-बीस साल में वैज्ञानिक शिक्षा की कमर पूरी तरह टूट गई है. निजी कॉलेज तथा विश्वविद्यालयों में तकनीक तथा आपूर्ति विज्ञान को प्राथमिकता दी जा रही है.विज्ञान शिक्षा को रोचक और प्रभावकारी बनाने के कई सारे गैर-सरकारी प्रयास देश भर में किए जाते रहे हैं.इन प्रयासों में केरल में केरल शास्त्र एवं साहित्य परिषद, मध्य प्रदेश में विनोद रैना द्वारा 1972 होशंगाबाद का विज्ञान शिक्षण कार्य, दिल्ली में 2001 में साइंस पॉपुलराइजेशन एसोसिएशन ऑफ कम्यूनिकेशन्स एंड एजूकेशन्स, 'स्पेस' यानी एसपीएसीई द्वारा स्कूलों में एस्ट्रानॉमी क्लब उल्लेखनीय हैं.केएसएसपी और एचएसईपी ने लोक भाषा में विज्ञान की सस्ती किताबों और पत्रिकाओं के ज़रिए विज्ञान को रोचक ढंग से आम लोगों तक पहुंचाने के लिए प्रयोग किए.गांवों तथा कस्बों के स्कूलों में हाल ये है कि विज्ञान की पढ़ाई से जुड़ी प्रयोगशाला तो क्या एक परखनली तक नहीं होती है. दूरबीन तो बहुत दूर की बात है.ऐसे में उनके आसपास मौजूद चीजों से प्रयोग करने लिए जुगाड़ बनाकर विज्ञान को खेल-खेल में सिखाने के प्रयास किए गए. इसमें अरविंद गुप्ता के कबाड़ से बनाए गए विज्ञान खिलौने अद्भुत हैं.एस्ट्रोनॉमी यानी खगोल विज्ञान को सारे विज्ञानों की जड़ कहा जाता है और विज्ञान की सारी शाखाएं इसमें आकर समा जाती हैं.

झारखंड में बाल पंचायतगेलीलियो द्वारा दूरबीन से आकाश की एक झलक ने सदियों से चले आ रहे दर्शन तथा धर्मशास्त्रों की धुंध को चीर कर आधुनिक विज्ञान को जन्म दिया. आज भी दूरबीन से दिखने वाला चांद अपने हज़ारों केटरों और पहाड़ों के बावजूद आंख से दिखने वाले चांद से ज़्यादा सुंदर दिखता है.दिल्ली में एक संगठन है 'एमेच्योर एस्ट्रोनॉमर एसोसिएशन ऑफ दिल्ली.' इसके सदस्य हर तारामंडल में शाम को या दिल्ली के बाहरी इलाकों में रात को दूरबीन लेकर आकाश दर्शन के लिए जाते थे.इस संगठन को स्कूल अपने छात्रों के लिए बुलाने लगे. धीरे-धीरे स्कूलों से जब बुलावे बढ़ने लगे तो एक फुलटाइम काम करने वाले संगठन की ज़रूरत महसूस हुई और इसी ज़रूरत के चलते 'स्पेस' का जन्म हुआ.दिल्ली के स्कूलों में नियमित तौर पर एस्ट्रानॉमी क्लब चलाने के लिए एक पाठ्यक्रम बनाया गया तथा उसको अमल में लाने के लिए युवा प्रशिक्षकों की एक टीम बनाई गई. यह टीम स्कूलों में जाकर वहां खगोल विज्ञान की गतिविधियां संचालित करती हैं.शहर की तेज़ रोशनियों से दूर तारों की रोशनी में बच्चे जाकर जब आकाश गंगा देखते हैं तो उनकी रुचि बढ़ जाती है.'स्पेस' का उद्देश्य वैज्ञानिक तथ्यों की रटी रटाई जानकारी देना नहीं बल्कि एक वैज्ञानिक सोच पैदा करना है. इसका असर काफी सुखद हुआ है. अब छात्र ना सिर्फ विज्ञान पढ़ रहे हैं बल्कि स्कूल में रहते हुए ही वैज्ञानिक खोज भी कर रहे हैं.एस्ट्रोनॉमी क्लबों से जुड़े हुए विद्यार्थी अब तक आधा दर्जन नए एस्ट्राइड की खोज कर प्रोफेशनल वैज्ञानिकों का मुकाबला कर रहे हैं. खुद एक गैरपेशवर खगोलशास्त्री होने के नाते मुझे लगता है बच्चों में विज्ञान की रूची पैदा करने के लिए साइकिल पर टेलिस्कोप लेकर सड़कों पर निकलने का समय आ गया है. एक 'तारा आवारा' बनकर !(बीबीसी हिंदी का एंड्रॉयड मोबाइल ऐप डाउनलोड करने के लिए 

क्लिक करें. आप ख़बरें पढ़ने और अपनी राय देने के लिए हमारे 

फ़ेसबुक पन्ने पर भी आ सकते हैं और 

ट्विटर पर फ़ॉलो भी कर सकते हैं.)"
international,"इथोपिया की राजधानी अदिस अबाबा के एक होटल में हुए इस समझौते के तहत दोनों पक्ष चौबीस घंटे के भीतर लड़ाई बंद कर देंगे.बीबीसी से बातचीत में संयुक्त राष्ट्र के शरणार्थी मामलों के आयुक्त एंटोनियो गुटर्स ने इस युद्धविराम का स्वागत किया और कहा कि इसकी सफलता के लिए सभी आवश्यक क़दम उठाए जाएंगे.उन्होंने कहा, ""युद्धविराम अपने आप में एक अच्छी ख़बर है क्योंकि दक्षिणी सूडान के लोगों को इसकी वजह से बहुत समस्याओं का सामना करना पड़ रहा है. क़रीब पांच लाख लोग विस्थापित हो चुके हैं, एक लाख लोग यूगांडा, कीनिया और इथोपिया में रहने को मजबूर हैं. पांच साल पहले वे अपने घरों को वापस आए थे और अब उन्हें फिर भागना पड़ा है. उनके लिए ये कितनी बड़ी त्रासदी है.""पिछले हफ़्ते सरकारी सेनाओं ने विद्रोहियों के क़ब्ज़े से दो प्रमुख शहरों को आज़ाद कराया था.दक्षिणी सूडान में पिछले एक महीने से चल रहे संघर्ष के बीच क़रीब पांच लाख लोगों को वहां से विस्थापित होना पड़ा है.सरकार की ओर से प्रमुख वार्ताकार हियाल डेंग ने इस समझौते के बाद विद्रोहियों से हिंसा समाप्त करने की अपील की.डेंग का कहना था, ''हमलोग इस मौक़े पर विद्रोही गुटों से अपील करना चाहेंगे कि वे हिंसा के ज़रिए राजनीतिक सत्ता हासिल करने का इरादा तर्क कर दें. हमलोगों को इस बात को सुनिश्चित करना चाहिए कि शांतिपूर्ण और प्रजातांत्रिक तरीक़े से सत्ता हस्तांतरित करने की हमारी योग्यता पर आम जनता विश्वास न खोए. क्योंकि अगर वे विश्वास खो देते हैं तो हमारे समाज में निश्चित तौर पर एक विस्फोट होगा.''विद्रोहियों की तरफ़ से प्रमुख वार्ताकार तबन डेंग ने इस बात से इनकार किया कि उनका इरादा सरकार का तख़्ता पलट करना है.समाचार एजेंसी एएफ़पी से बात करते हुए तबन डेंग ने कहा, ""हमेशा से हमारी मंशा यही रही है कि राजनीतिक प्रक्रिया में सुधार हो और शांतिपूर्ण तरीक़े से सत्ता का हस्तांतरण हो. हमलोग जेलों में सड़ रहे अपने साथियों की रिहाई की मांग करते हैं ताकि राष्ट्रीय सहमति बनाने के लिए अगली राजनीतिक बातचीत में वे हिस्सा ले सकें.""हालांकि दक्षिणी सूडान की सरकार को इस बात पर संदेह है कि विपक्ष लड़ाई में शामिल सभी पक्षों पर नियंत्रण रखने में सफल हो पाएगा या नहीं.इस समझौते के बाद दोनों पक्षों के बीच बातचीत स्थगित कर दी गई है और अब अगले दौर की बातचीत सात फ़रवरी को होगी.दोनों पक्षों के बीच विवाद की शुरूआत पिछले साल 15 दिसंबर को तब हुई थी जब राष्ट्रपति सल्वा कीर ने उप राष्ट्रपति रिएक मचार पर उनका तख़्ता पलटने की साज़िश रचने का आरोप लगाया था.मचार ने इस आरोपों से इनकार करते हुए अपने 11 सहयोगियों को बिना शर्त रिहा करने की मांग की थी जिन्हें कथित साज़िश के आरोप में पकड़ा गया था.बुधवार को राष्ट्रपति सल्वा कीर ने क्षेत्रीय मध्यस्थता में बातचीत में शामिल होने के लिए इन लोगों को रिहा करने की पेशकश की थी.लेकिन साथ ही कहा था कि बातचीत के बाद इन लोगों को वापस क़ैद में लौटना होगा. मशार के सहयोगियों ने इस पेशकश को ठुकरा दिया था.दक्षिण सू़डान विश्व का नवीनतम देश है जो सूडान से वर्ष 2011 में अलग होकर स्वतंत्र राष्ट्र के तौर पर अस्तित्व में आया था.यह अफ़्रीक़ी महाद्वीप के केंद्र में स्थित है और इसकी सीमा छह देशों से सटी है.यह प्राकृतिक तेल के लिहाज़ से संपन्न देश है. पिछले कुछ सालों से यहां गृह युद्ध जैसी स्थिति बनी हुई है.वैसे यह दुनिया के सबसे कम विकसित इलाक़ों में शामिल है. यहां केवल 15 फ़ीसदी नागरिकों के पास ही मोबाइल फ़ोन मौजूद है.(बीबीसी हिन्दी के एंड्रॉएड ऐप के लिए 

यहां क्लिक कीजिए. आप हमें 

फ़ेसबुक और 

ट्विटर पर फ़ॉलो भी कर सकते हैं.)"
international,"पुलिस के मुताबिक़ बंदूकधारी ने एक पुलिस अधिकारी और जीव विज्ञान के एक शिक्षक की हत्या कर दी.एक अन्य पुलिसकर्मी को गोली लगी है और वो घायल है.पुलिस ने बताया है कि बंदूकधारी ने जिन 20 से ज़्यादा छात्रों को बंधक बनाया था, उन्हें रिहा करा लिया गया है.ये घटना मॉस्को के बाहरी इलाक़े में स्थित एक स्कूल में हुई. ये घटना ऐसे समय हुई है, जो रूस शीतकालीन ओलंपिक की तैयारी कर रहा है, जो इस सप्ताह सोची में शुरू हो रहे हैं.माना जा रहा है कि बंदूकधारी इसी स्कूल का छात्र है.आंतरिक सुरक्षा मामलों के मंत्रालय के एक प्रवक्ता ने सरकारी टेलीविज़न को बताया, ""जिस बंदूकधारी ने 20 छात्रों और एक शिक्षक को बंधक बनाया था, वो उसी स्कूल का छात्र है. उसे नियंत्रण में कर लिया गया है और सभी छात्रों को छुड़ा लिया गया है.""उन्होंने बताया कि एक पुलिसकर्मी बुरी तरह घायल हो गया था, जिनकी बाद में अस्पताल में मौत हो गई. इस स्कूल के एक शिक्षक की भी मौत हो गई है.स्कूल के एक अधिकारी ने रूसी टेलीविज़न को बताया कि सभी बच्चों और शिक्षकों को स्कूल से सुरक्षित निकाल लिया गया है.रिपोर्टों के मुताबिक़ बंदूकधारी ने मौक़े पर पहुँचे पुलिसकर्मियों पर गोलियाँ चलाई. ये भी कहा जा रहा है कि बंदूकधारी ने कोई मांग नहीं रखी थी.(क्या आपने बीबीसी हिन्दी का नया एंड्रॉएड मोबाइल ऐप देखा? डाउनलोड करने के लिए यहां 

क्लिक करें. आप ख़बरें पढ़ने और अपनी राय देने के लिए हमारे 

फेसबुक पन्ने पर भी आ सकते हैं और 

ट्विटर पर फ़ॉलो भी कर सकते हैं.)"
international,"'डच' के नाम से मशहूर क्रिक 'इनोला गे' नामक विमान के चालक दल के अंतिम जीवित सदस्य थे. 24 साल की आयु में उनकी तैनाती इस विमान पर हुई थी.छह अगस्त 1945 को जापानी शहर हिरोशिमा पर हुए परमाणु हमले में क़रीब एक लाख चालीस हज़ार लोगों की मौत हुई थी.वान क्रिक को अपने किए पर कोई 

पछतावा नहीं था. उन्होंने इसका यह कहकर बचाव किया था कि इस वजह से दूसरा 

विश्व युद्ध ख़त्म हो गया.उनके बेटे डॉम वान क्रिक ने अपने पिता को श्रद्धांजलि देते हुए समाचार एजेंसी एपी से कहा,'' मैं जानता हूँ कि उन्हें युद्ध विजेता के रूप में जाना जाता है. लेकिन हम उन्हें एक अच्छे पिता के रूप जानते हैं.''उन्होंने बताया कि उनके पिता की सेवानिवृत्त लोगों के लिए बने घर में प्राकृतिक मौत हुई.वान क्रिक का अंतिम संस्कार अगले हफ़्ते पेंसेल्विनिया में होने की उम्मीद है.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)"
sport,"मंगलवार को सिडनी में एक पत्रकार सम्मेलन में पॉंटिंग ने कहा कि वो कप्तानी के पद से इस्तीफ़ा दे रहे हैं लेकिन एक बल्लेबाज़ के तौर पर चयन किए जाने के लिए वो उपलब्ध रहेंगें.इस्तीफ़ा देने की वजह बयान करते हुए पॉंटिंग ने कहा कि मैनें फ़िलहाल टेस्ट और एकदिवसीय टीम के कप्तान के पद से इस्तीफ़ा देने का फ़ैसला किया है. इसका मुख्य कारण ये है कि ये सही समय है. मैं नए कप्तान को आने वाले मैचों के लिए तैयार होने का पूरा मौक़ा देना चाहता था.चैम्पियंस ट्रॉफ़ी और 2013-14 के एशेज़ के समय मेरे रहने की संभावना बहुत कम है इसलिए मैने सोचा कि इस्तीफ़ा देने की यही सही मौक़ा है.पॉंटिंग ने कहा कि मैने चयनकर्ताओं को संदेश दे दिया है कि वो टेस्ट और एकदिवसीय दोनों के लिए चयन किए जाने के लिए उपलब्ध रहेंगें. उन्होंने उम्मीद जताई कि उनका चयन हो जरूर होगा.विश्व कप के क्वार्टर फ़ाइनल में भारत के हाथों हार पिछले दो दशकों में विश्व कप में ऑस्ट्रेलिया का अब तक का सबसे ख़राब प्रदर्शन है. इससे पहले एशेज़ में भी ऑस्ट्रेलिया एक-तीन से श्रंखला हार गया था.इन हार से पॉंटिंग के नेतृत्व पर दबाव पड़ रहा था और ऑस्ट्रलिया क्रिकेट बोर्ड ने टीम की सभी पहलुओं की समीक्षा करने की घोषणा की थी.लेकिन पॉंटिंग ने ऐसी किसी भी अटकल को ख़ारिज कर दिया कि इस्तीफ़ा देने के लिए उनपर किसी तरह का दबाव था.उन्होंने कहा, मैं यहां बिल्कुल साफ़ कहना चाहता हूं कि मेरे उपर किसी का कोई दबाव नहीं था.ये फ़ैसला सिर्फ़ और सिर्फ़ मेरा है जिसे मैने अपने क़रीबी लोगों ख़ासकर अपने परिवार के सलाह से लिया है.पॉंटिंग के इस फ़ैसले से उनका नौ साल का करियर समाप्त होता है जिसमें वो ऑस्ट्रेलिया के सबसे सफल कप्तानों में से एक बन गए है.पॉंटिंग ने कुल 77 टेस्ट में कप्तानी की जिसमें 48 बार ऑस्ट्रेलिया विजयी रहा जिसमें दिसंबर 2005 और जनवरी 2008 के बीच लगातार 16 टेस्ट मैचों में उनकी जीत शामिल है.पॉंटिंग ने तीन बार विश्व कप जीता है जिसमें दो बार उनकी कप्तानी में ऑस्ट्रेलिया एक भी मैच नहीं हारा था. उन्होंने एक बार चैम्पियन्स ट्रॉफ़ी भी जीती है.एक बल्लेबाज़ के रुप में भी पॉंटिंग का प्रदर्शन बेहतरीन रहा है. 359 एकदिवसीय मैचों में उन्होंने 13288 रन बनाए हैं जबकि टेस्ट मैचों में उन्होंने  39 शतकों के साथ कुल 12363 रन बनाए हैं.आंकड़ों के हिसाब से देखा जाए तो एक बल्लेबाज़ के तौर पर पॉंटिंग सिर्फ़ भारतीय बल्लेबाज़ सचिन तेंडुलकर से पीछे हैं."
india,"बुधवार को राज्य सभा में विपक्ष के सवालों के जवाब में मनमोहन सिंह ने कहा, ""अगर किसी तरह की गड़बड़ी पाई जाती है, तो हम कड़ी से कड़ी कार्रवाई करेंगे.""मंगलवार को संसद में भारत के नियंत्रक और महालेखा परीक्षक की रिपोर्ट पेश की गई है.किसानों के क़र्ज़ की माफ़ी स्कीम पर तैयार इस रिपोर्ट में कहा गया है कि पिछले वित्तीय वर्ष में जितने भी लोगों के क़र्ज़ बैंकों ने माफ़ किए थे, उनमें से 22 फ़ीसद मामले फर्ज़ी थे.रिपोर्ट में कहा गया है कि बैंक के कर्मचारियों ने फर्ज़ी खातों में कर्ज़ माफ़ किए हैं और वो सारी राशि ख़ुद डकार ली है.विपक्ष ने मामले पर सरकार को घेरना शुरू कर दिया है.मुख्य विपक्षी दल भारतीय जनता पार्टी के प्रवक्ता प्रकाश जावडेकर ने कहा है कि इस तरह की गड़बड़ी इतने बड़े पैमाने पर सिर्फ़ तकनीकी कमियों की वजह से नहीं हो सकती है.विपक्ष और सरकार को समर्थन दे रहे दल- जैसे समाजवादी पार्टी मामले को संसद में भी उठा रही है. लोकसभा में विपक्ष की नेता सुषमा स्वराज ने अध्यक्ष से मामले पर बहस करवाने की मांग की है.महालेखा परीक्षक की कोयला खदान आवंटन और टूजी स्पेक्ट्रम को बेचने में हुई गड़बड़ी को लेकर मनमोहन सिंह सरकार को परेशानियों का सामना करना पड़ा है."
science,"सरकारी प्रवक्ता एडुवार्डो सांचेज हर्नांदेज़ ने बताया कि जेड-40 के नाम से कुख्यात मोरालेस को सोमवार तड़के 

अमरीकी सीमा के क़रीब नुएवो लारेदो के बाहरी इलाक़े से गिरफ़्तार किया गया.सांचेज ने बताया कि सुरक्षा बलों ने एक ट्रक को रोका जिसमें मोरालेस सफ़र कर रहे थे. ट्रक से 20 लाख डॉलर और आठ बंदूकें बरामद की गई हैं. मोरालेस के अंगरक्षक और खजांची को भी हिरासत में लिया गया है.देश के उत्तरी इलाक़े में सक्रिय 

जेटास के संस्थापक हेरिबर्टो लजकानो की अक्टूबर 2012 में मौत के बाद मोरालेस गिरोह के प्रमुख बने थे.स्थानीय मीडिया का कहना है कि मोरालेस का पकड़ा जाना सुरक्षा बलों की जीत है जिन्होंने नशीले पदार्थों की तस्करी में लगे शक्तिशाली गिरोहों को ख़त्म करने के लिए अभियान छेड़ रखा है.जेटास की स्थापना ऐसे लोगों ने की थी जो पहले मैक्सिको की एलीट पुलिस इकाई में काम करते थे. अपनी बर्बरता से ये गिरोह जल्दी ही सुर्ख़ियों में आ गया.ये गिरोह 2010 में टूट गया था और तब से दोनों गुटों के बीच खूनी संघर्ष चल रहा है.राजधानी मैक्सिको सिटी में मौजूद बीबीसी संवाददाता विल ग्रांट के मुताबिक़ गिरोह में शामिल अधिकांश सदस्य पुलिस के भगोड़े हैं लेकिन मोरालेस इस पृष्ठभूमि से नहीं आए हैं.माना जाता है कि देश में हुए कई हमलों में मोरालेस का हाथ है. इनमें सैन फर्नांडो में मध्य अमेरिका के 72 

अप्रवासियों की हत्या भी शामिल है. इस घटना के एक साल बाद 200 अप्रवासियों की हत्या में भी मोरालेस का हाथ माना जाता है.गिरोह का मुखिया बनने से पहले मोरालेस ने नुएवो लारेदो ड्रग गलियारे में गिरोह के लिए समन्वय का काम किया था. आख़िरकार वो इसी इलाक़े में पकड़े गए.बीबीसी संवाददाता का कहना है कि मोरालेस का पकड़ा जाना राष्ट्रपति एनरिक पेना निएतो की सरकार की नशीले पदार्थों की तस्करी में लगे गिरोहों के ख़िलाफ़ लड़ाई में अब तक की सबसे बड़ी उपलब्धि है.लेकिन किसी गिरोह के मुखिया के पकड़े जाने की स्थिति में उसकी जगह लेने के लिए कई दावेदार सामने आ जाते हैं. इससे ये आशंका पैदा होती है कि गिरोह पर दबदबा स्थापित करने के लिए अलग-अलग गुटों के बीच हिंसा का दौर शुरू हो सकता है.(बीबीसी हिन्दी के एंड्रॉएड ऐप के लिए आप यहां 

क्लिक कर सकते हैं. आप हमें 

फ़ेसबुक और 

ट्विटर पर फ़ॉलो भी कर सकते हैं.)"
science,"मोबाइल पर ‘मारियो’, ‘नेस साइमुलेटर’ और ‘कॉन्ट्रा’ के आने के बाद अब कई 3डी गेम्स यूज़र्स को लुभा रहे हैं.गूगल प्ले पर इनमें से कई गेम्स मुफ्त उपलब्ध हैं, तो कई पेड हैं. लगभग सभी गेम्स में ज़्यादा सहूलियतों के लिए इन-ऐप शॉपिंग का ऑपशन मौजूद है.आइए एक नज़र डालते हैं ऐंड्रॉएड के ऐसे ही सात ख़ास गेमिंग ऐप्स पर.ज़बरदस्त ग्राफिक्स वाली ये कार रेसिंग गेम एंड्रॉएड और अन्य ऑपरेटिंग सिस्टमों पर सबसे लोकप्रिय गेम्स में से एक है.प्रीमियम कारों की फ्लीट से अपनी मनपसंद गाड़ी चुनकर रेस शुरू की जा सकती है. मल्टीप्लेयर मोड में आप कंप्यूटर की जगह अपने दोस्तों के साथ भी रेस लगा सकते हैं.क़ीमत: 

गूगल प्ले पर गेम फ्री, इन-ऐप शॉपिंगइस गेम में ‘भयंकर’ से दिखने वाले दानवों से योद्धा यानी यूज़र को लड़ना होता है. चार अलग-अलग कैरेक्टरों में से आप अपनी पसंद का कैरेक्टर चुन सकते हैं.जैसे-जैसे आप दानवों को हराते रहते हैं, वैसे-वैस आपको नई शक्तियां मिलती जाती है. मल्टीप्लेयर ऑप्शन से अपने दोस्तों के साथ भी खेल सकते हैं.क़ीमत: 

गूगल प्ले पर गेम फ्री, इन-ऐप शॉपिंगजीटी रेसिंग 2 एक कार रेसिंग गेम है जिसमें अलग-अलग देशों और सुपर कारों की ड्राइविंग का मज़ा लिया जा सकता है.ये एस्फॉल्ट 8 जैसे गेम्स से कई मायनों में अलग है.इस गेम में 1400 इवेंट्स हैं जिन्हें मल्टीप्लेयर पर भी खेला जा सकता है. इसमें 67 तूफ़ानी स्पोर्ट्सकारों का मज़ा लिया जा सकता है.क़ीमत: 

गूगल प्ले पर गेम फ्री, इन-ऐप शॉपिंगअगर कार रेसिंग से ऊब गए हों तो बॉक्सिंग में हाथ आज़मा सकते हैं. रीयल बॉक्सिंग में बेहतरीन ग्राफिक्स का इस्तेमाल हुआ है जो गेम को काफ़ी रोमांचक बनाते हैं.इसमें प्लेयर को अपने अंदाज़ के हिसाब का बनाया जा सकता है. मल्टिप्लेयर मोड में दोस्तों के साथ भी खेल सकते हैं.क़ीमत: 

गूगल प्ले पर गेम 55 रुपए का, इन-ऐप शॉपिंग भी ये ज़बरदस्त एक्शन से भरपूर एक ‘ऐम एंड शूट’ गेम है. अगर आप बंदूक़ों के शौकीन हैं तो इसमें आपको कई तरह की बंदूक देखने को मिलेगी.इसे मल्टिप्लेयर मोड समेत कई तरह के गेम मोड्स में खेला जा सकता है.क़ीमत: 

गूगल प्ले पर गेम 390 रुपए का, इन-ऐप शॉपिंगइस गेम में अपनी पसंद के टॉपिक्स चुनकर अन्य यूज़र्स को क्विज़ का चैलेंज दे सकते हैं.ऐप कंपनी का दावा है कि क्विज़-अप ऐप में चार सौ टॉपिक्स हैं, जिनके भीतर क़रीब दो लाख सवाल हैं.इस ऐप में ज़्यादा से ज़्यादा जीत हासिल कर आप अपने इलाके में ‘चैंपियन’ भी बन सकते हैं.क़ीमत: 

गूगल प्ले पर गेम फ्री, इन-ऐप शॉपिंगदूसरे विश्व युद्ध पर आधारित इस गेम में आपको एक सिपाही की भूमिका निभानी होती है.मल्टीप्लेयर मोड में ब्लूटूथ के ज़रिए आप पांच या कम दोस्तों को चुनौती दे सकते हैं.इस गेम में पांच देश हैं और 50 मिशन हैं.क़ीमत: 

गूगल प्ले पर गेम फ्री, इन-ऐप शॉपिंग(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)"
entertainment,"मौसमी चटर्जी आज पूरे 66 साल की हो गई हैं. उनका जन्म कोलकाता में हुआ और वो वहीं पली बढ़ीं.उन्होंने कई बेहतरीन फ़िल्में की हैं जैसे 'अंगूर', 'मंज़िल' और 'रोटी कपड़ा और मकान'. उन्होंने राजेश खन्ना, शशि कपूर, जीतेंद्र, संजीव कुमार, विनोद मेहरा और अमिताभ बच्चन जैसे बेहतरीन कलाकारों के साथ काम किया है.आजकल मौसमी चटर्जी कोलकाता में रह रहीं हैं. उनके जन्मदिन पर बीबीसी ने की उनसे ख़ास बातचीत.मौसमी चटर्जी के बारे में कहा जाता था कि वो रोने वाले दृश्य बड़े ही सरलता के साथ कर लेती थीं और इसके लिए उन्हें ग्लीसरीन की भी ज़रूरत नहीं पड़ती थी.जब हमने ये सवाल मौसमी से पुछा तो वो मुस्कुराती हुई बोलीं, ""हां ये सच है. ये भी ऊपरवाले का दिया हुआ एक वरदान है.""वो आगे कहती हैं, ""जब किसी दृश्य में मुझे रोना होता था तो मैं सोचती थी कि ये मेरे साथ सच में हो रहा है और मैं रो पड़ती थी.""मौसमी चटर्जी बहुत ही मशहूर अभिनेत्री थीं. फैंस इन्हें हर जगह घेरे रखते थे.पर जैसे आजकल कई फैंस अभिनेत्रियों के पीछा करते हैं उन्हें तंग करते हैं, क्या ऐसा कोई वाक़या हुआ मौसमी चटर्जी के साथ?इस पर मौसमी ने कहा,""नहीं मुझे कभी भी मेरे फैंस से कोई बुरा बर्ताव देखने को नहीं मिला. मैं जहां भी गई लोगों ने मुझे बहुत प्यार दिया, मेरा बहुत सम्मान किया.""वो आगे कहती हैं, ""मैं समझती हूं कि मैंने जितने भी किरदार निभाए वो सब बड़े घरेलू थे और इसी वजह से मुझे लोगों से काफी प्यार मिलता था. सही बताऊं तो मैंने बहुत ज़ल्दी काफ़ी गंभीर किरदार निभाने शुरू कर दिए क्योंकि मुझे एक्सपोज़ करना पसंद नहीं था."" मौसमी चटर्जी ने 'बिग बी' अमिताभ बच्चन के साथ 'मंज़िल' फ़िल्म में काम किया और उस वक़्त अमिताभ बच्चन अपने करियर के शुरुआती दौर में थे.पर क्या मौसमी को ये पता था कि अमिताभ बच्चन इतने बड़े सुपरस्टार बन जाएंगे?इस सवाल के जवाब में मौसमी बोलीं,""मैंने कभी सोचा नहीं था किसी के बारे में भी क्योंकि मैं ख़ुद भी काफ़ी मशग़ूल रहती थी. पर अमिताभ बच्चन ने काफी मेहनत की है 'बिग बी' बनने के लिए. उन्हें बहुत सारा स्ट्रगल करना पड़ा उस जगह पर पुहंचने के लिए जहां वो आज हैं और ऐसे लोगों के परिवार वालों को भी काफ़ी स्ट्रगल से गुज़रना पड़ता है.""वो कहती हैं,"" मैं अमिताभ बच्चन की सफलता का श्रेय जया बच्चन को भी देना चाहूंगी क्योंकि वो भी फ़िल्म इंडस्ट्री में काम कर रही थीं. अमिताभ बच्चन एक पारिवारिक आदमी भी हैं और जया बच्चन ने उनके परिवार को काफ़ी अच्छे से संभाल रखा है.""मौसमी चटर्जी आजकल बंगाली फ़िल्में कर रही हैं और वो बॉलीवुड फ़िल्म भी करने को तैयार हैं बशर्ते उनके पास एक अच्छी स्क्रिप्ट आए.(बीबीसी हिंदी के 

एंड्रॉइड ऐप के लिए 

यहां क्लिक करें. आप बीबीसी हिंदी के 

फ़ेसबुक और 

ट्विटर से भी जुड़ सकते हैं)"
india,"दिल्ली में एक चलती बस में बर्बर सामूहिक बलात्कार की इस घटना पर देश भर में रोष है. आम लोगों के अलावा पीड़ित के पिता ने भी सभी अभियुक्तों को बराबर दोषी मानते हुए फांसी की सजा देने की मांग की है.लेकिन इंदिरा जयसिंह का कहना है, “आने वाले दिनों में कानून बदलेगा या नहीं, ये मैं नहीं कह सकती. लेकिन ये बात पक्की है कि आपराधिक कानून में भविष्य में बदलाव करके उसे अतीत की घटनाओं पर लागू नहीं किया जा सकता है.”वो बताती हैं कि जिस दिन अपराध हुआ है, उस समय मौजूद कानून ही उस मामले पर लागू होता है.नाबालिग अपराधी के लिए कानून में फांसी का सजा का प्रावधान नहीं है, चाहे उस पर हत्या का आरोप हो या बलात्कार का. जयसिंह बताती हैं, “कानून सोचता है कि जिस व्यक्ति की उम्र 18 साल से कम है, उसकी सोच आने वाले समय में बदल भी सकती है. इसलिए ऐसे लोगों को फांसी देना सही नहीं होगा.”इंदिरा जयसिंह कहती हैं कि सिर्फ एक मामले के लिए ये कानून नहीं बदलना चाहिए.दिल्ली में एक चलती बस में 23 वर्षीय छात्रा के साथ 16 दिसंबर को बर्बर बलात्कार किया गया और उसकी बाद में मौत हो गई.इस मामले पर बेहद दबाव झेल रही सरकार ने इस मामले में फास्ट ट्रैक कोर्ट के जरिए जल्द से जल्द इंसाफ का वादा किया है.लेकिन इंदिरा जयसिंह कहती हैं कि इस मामले में तुरत-फुरत फैसले की उम्मीद नहीं करनी चाहिए.उनके अनुसार कानूनी व्यवस्था में अभियुक्तों के भी कुछ अधिकार होते हैं. उन्हें अपना वकील रखने का अधिकार है. उन्हें पूछताछ करने का अधिकार है. अगर ट्रायल कोर्ट में उन्हें दोषी करार दे दिया गया तो उसके बाद हाई कोर्ट है और फिर सुप्रीम कोर्ट भी है.वो कहती हैं, “फास्ट ट्रैक कोर्ट का यही मतलब है कि मामले को स्थगित नहीं किया जा सकता है. ये मामला लगातार चलता रहेगा. हो सकता है कि इसमें छह महीने लगें या फिर एक साल लगे. कुछ नहीं कहा जा सकता है.”अभियुक्तों को फांसी दिए जाने की मांग पर इंदिरा जयसिंह कहती हैं, “बलात्कार के जुर्म में कानून में फांसी की सजा नहीं है. अधिकतम उम्रकैद हो सकती है. लेकिन इस मामले में पीड़ित लड़की की मौत हो गई है. और हत्या के लिए फांसी की सजा का प्रावधान है. अब जो मुकदमा चल रहा है इसमें बलात्कार के साथ-साथ हत्या के भी आरोप हैं.”वो कहती हैं कि अभियुक्तों को फांसी देने या न देने का फैसला कोई जज कानूनी आधार पर करेगा, प्रदर्शनकारियों की मांग से इसका कोई लेना देना नहीं है."
entertainment,"कर्ज़, हीरो, राम लखन, सौदागर और खलनायक जैसी सुपरहिट फॉर्मूला फ़िल्में बनाकार उन्होंने मीडिया से शोमैन का भी तमगा पाया.उन्होंने अपनी फ़िल्म 'ताल' का बीमा कराकर बॉलीवुड में नए ट्रेंड की शुरुआत की.अब वो पहली बार एक और नया प्रयोग करने जा रहे हैं. दर्शक उनकी आने वाली दो फ़िल्मों का मज़ा एक ही फ़िल्म की टिकट ख़रीदकर उठा सकते हैं.सुभाष घई अपने प्रोडक्शन हाउस मुक्ता आर्ट्स के बैनर तले दो फ़िल्मों का निर्माण कर रहे हैं जिनका नाम है 'लव एक्सप्रेस' और 'साइकिल किक'.दर्शक इनमें से किसी भी एक फ़िल्म का टिकट अगर खरीद लें तो एक सप्ताह के अंदर वो दोनों फ़िल्मों को अपने सुविधाजनक समय में देख सकते हैं.सुभाष घई की इन दोनों फ़िल्मों में कलाकार से लेकर टेक्नीशिय़न तक ज़्यादातर नए लोग हैं. फ़िल्म निर्माण की टीम से जुड़े ज़्यादातर सदस्य सुभाष घई के फ़िल्म इंस्टीट्यूट के छात्र हैं.उनके मुताबिक़ इन फिल्मों में नए कलाकार हैं इसलिए ऐसी छूट दी गई ताकि ज़्यादा से ज़्यादा दर्शक इन्हें देख सकें. मुक्ता आर्ट्स ही इन दोनों फ़िल्मों का वितरण भी करेगा.लंबे समय से सुभाष घई ने अपने आपको फ़िल्म निर्माण तक ही सीमित कर लिया है. निर्देशन के मैदान में वो बहुत कम उतर रहे हैं.इसकी वजह पूछने पर वो कहते हैं, ""बतौर निर्देशक मुझे एक बेहतरीन स्क्रिप्ट का इंतज़ार है. जो मुझे रोमांचित कर सके, और साथ ही उस स्क्रिप्ट के लिए फ़िट कलाकार जैसे ही मुझे मिलेंगे मैं निर्देशन ज़रूर करूंगा.""   दोनों फ़िल्मों के बारे में मीडिया को जानकारी देने के लिए बुलाई प्रेस कॉन्फ़्रेस में अभिनेता अनिल कपूर बतौर मुख्य अतिथि पहुंचे.  उन्होंने सुभाष घई के निर्देशन में मेरी जंग, राम लखन और ताल जैसी फ़िल्मों में काम किया.अनिल कपूर कहते हैं, ""सुभाष जी में हमेशा से ही कुछ नया करने की चाह रही है. उन्होंने कई नए कलाकारों को अपनी फिल्मों में मौका दिया है और मुझे पूरा यक़ीन है कि वो जितनी अच्छी फिल्में पहले बनाया करते थे, उतनी ही अच्छी फिल्में हमेशा बनाते रहेंगे."""
india,"

बाल ठाकरे: कार्टूनिस्ट से राजनेता तक का सफरनितिन गडकरी, अरूण जेटली, सुष्मा स्वराज, गोपी नाथ मुंडे, लालकृष्ण आडवाणी और मेनका गांधी समेत भारतीय जनता पार्टी के शीर्ष नेता भी अंतिम संस्कार में शामिल हुए. इसके अलावा राजीव शुक्ला, अमिताभ बच्चन, शरद पवार और अनिल अंबानी भी आए.बाला साहब के समर्थक बड़ी संख्या में पुणे, नासिक, ठाणे और महाराष्ट्र के अन्य इलाकों से मुंबई पहुंचे हुए थे.

बाल ठाकरे के बाद कौन...राज या उद्धवमुंबई आए शिवसैनिकों की तादाद को देखते हुए प्रशासन ने सुरक्षा के कड़े इंतज़ाम किए थे. क़रीब 48,000 पुलिसकर्मी मुंबई तैनात किए गए हैं ताकि कोई अप्रिय घटना न घटे.क़ानून व्यवस्था के ख़तरे को देखते हुए प्रशासन ने मुंबई में ऑटोरिक्शा और टैक्सी को न चलाने का आदेश दिया हुआ है, हालांकि लोगों को कहीं आने जाने में दिक्कत न हो इसके लिए मुंबई परिवहन विभाग ने अतिरिक्त बसों की व्यवस्था की है.

ठाकरे और विवादों का चोली दामन का साथबाल ठाकरे भारत के विवादित नेताओं में से एक थे.1993 के मुंबई दंगों के दौरान उनपर हिंदुओं और मुसलमानों के बीच तनाव पैदा करने के आरोप भी लगे थे.मुंबई दंगों पर एक सरकारी जांच में शिवसेना पार्टी के कार्यकर्ताओं और कई नेताओं पर मुसलमानों पर हमले करवाने में बड़ी भूमिका निभाने का आरोप लगाया था. इससे पहले रविवार सुबह बाला साहब ठाकरे के पार्थिव शरीर को उनके बांद्रा स्थित घर मातोश्री से सुबह आठ बजे एक ट्रक पर रवाना किया गया. इस ट्रक को तीन स्तर के सुरक्षा घेरे में ले जाया गया था.पहला घेरा मुंबई पुलिस का था, दूसरा घेरा रैपिड ऐक्शन फोर्स का था जबकि तीसरे घेरे में शिवसेना के स्वयंसेवक तैनात थे..

बाल ठाकरे से बीबीसी की बातचीत सुनिएपार्थिव शरीर को पहले दादर के शिवसेना मुख्यालय लाया गया ताकि मित्र, प्रसंशक और बड़े नेतागण दिवंगत नेता को श्रद्धांजलि दे सकें. 1966 की विशाल दशहरा रैली में बाला साहब ने शिवसेना की स्थापना की थी.शनिवार को बाल ठाकरे के निधन की खबर सुनते ही मुंबई में चारों ओर सन्नाटा पसर गया था. रविवार को भी आलम वैसा ही रहा. सड़कें खाली पड़ी रहीं और गाड़ियों की आवाजाही न के बराबर रही.शहर की सभी मुख्य जगहों पर पुलिस की जबर्दस्त तैनाती है. दुकानें पूरी तरह बंद हैं, यहां तक कि रेस्तरां और होटलों पर भी ताला लगा है. मैकडॉनल्ड और पिज्ज़ा हट जैसी खानेपीने की लोकप्रिय जगहें भी बंद हैं.सिनेमा हॉल भी बंद रहे.मुंबई में आज होनेवाली चार्टर्ड एकाउंटेंसी की परीक्षा स्थगित कर दी गई है.फिल्मों की शूटिंग वाले फिल्मिस्तान, महबूब, फिल्मसिटी जैसे स्टूडियो बंद रहे. यहां तक कि छोटे-छोटे टीवी सीरियल की शूटिंग भी नहीं चल रही है. इसके साथ ही शहर में आज होनेवाले फिल्मी कार्यक्रम भी स्थगित कर दिए गए हैं जिनमें बड़ी फिल्मी हस्तियों को शिरकत करनी थी.शिव सेना के प्रमुख बाल ठाकरे का शनिवार यानी 17 नवंबर को मुंबई में निधन हो गया था. वे पिछले कई दिनों से बीमार चल रहे थे. हालांकि बीच में खबर आई थी कि उनकी तबीयत सुधर रही है लेकिन शनिवार को 86 साल के बाल ठाकरे ने दम तोड़ दिया.1926 में जन्मे बाल ठाकरे का महाराष्ट्र की राजनीति में खासा दबदबा रहा है. उन्होंने करियर की शुरुआत एक पेशेवर कार्टूनिस्ट के तौर पर की थी लेकिन बाद में वे राजनीति में कूद गए.हालांकि शिवसेना प्रमुख बाल ठाकरे ने कभी न तो कोई चुनाव लड़ा और न ही कोई राजनीतिक पद स्वीकार किया. लेकिन वे राजनीति में हमेशा विवादित हस्ती के तौर पर देखे गए हैं."
international,"बलूचिस्तान सरकार में एक प्रवक्ता ने कहा है कि चरमपंथियों के हमले के कारण इलाके के कुछ जिलों में राहत और बचाव कार्य प्रभावित हो रहा है.इलाके में पाकिस्तान के अर्धसैनिक बल फ्रंटियर कॉर्प्स के जवान राहत और बचाव अभियान चला रहे हैं.इलाके में बलूचिस्तान के अलगाववादी चरमपंथियों से निपटने के लिए पहले से अर्धसैनिक बल के हज़ारों जवान तैनात हैं.रिपोर्टों के मुताबिक गुरुवार को भूकंप प्रभावित इलाके के दौरे पर गए पाकिस्तान के राष्ट्रीय आपदा एजेंसी के प्रमुख मेजर जनरल आलम सईद का हेलीकॉप्टर एक रॉकेट हमले में बाल-बाल बच गए.इसके बाद फ्रंटियर कार्प्स के जवानों पर अवारन में भी गोलीबारी की गई. इस ज़िले में भूकंप से सबसे अधिक तबाही मची है.अंतरराष्ट्रीय और पश्चिमी देशों के सामाजिक कार्यकर्ताओं को भी भूकंप प्रभावित क्षेत्रों में काम करने में दिक्कत हो रही है.पिछले मंगलवार को आए 7.7 की तीव्रता के भूकंप के कारण कम से कम 400 लोगों की मौत हुई है जबकि सैकड़ों लोग घायल हुए हैं.कई 

भूकंप प्रभावित इलाकों में अब तक राहत और बचाव दल नहीं पहुंच पाए हैं.

क्वेटा में मौजूद बीबीसी के शाहज़ेब ज़िलानी ने बताया कि सरकारी अधिकारियों का कहना है खराब सड़क संपर्क के कारण बचावकर्मी कई प्रभावित इलाकों में नहीं पहुंच रहे हैं.अधिकारियों का अनुमान है कि इलाके के छह ज़िलों में करीब तीन लाख लोग भूकंप से प्रभावित हुए हैं. पीड़ित लोगों को भोजन और पानी के अलावा डॉक्टर और दवाओं की ज़रूरत है.(बीबीसी हिन्दी के एंड्रॉएड ऐप के लिए यहां 

क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)"
sport,"सचिन तेंदुलकर और विनोद कांबली को उससे पहले कोई नहीं जानता था. लेकिन 24 फरवरी 1988 को शारदाश्रम विद्या मंदिर की तरफ से खेलते हुए 14 साल के सचिन तेंदुलकर और विनोद कांबली ने 664 रनों की साझेदारी की और कुछ साल बाद दोनों खिलाड़ी भारतीय टीम में भी आ गए.लेकिन उस रिकॉर्ड मैच का स्कोर कार्ड अब मौजूद नहीं, मुंबई स्कूल स्पोर्ट्स एसोसिएशन यानी एमएसएसए ने वो स्कोरकार्ड '15 साल पहले' ही जला दिया था.संघ के क्रिकेट सचिव एचएस भोर से जब बीबीसी ने बात की तो उन्होंने माना कि स्कोर कार्ड अब मौजूद नहीं है.उन्होंने कहा, ""उस कागज़ के स्कोरकार्ड को दीमक खा गया था और उसमें छेद-छेद हो गया था. इसलिए करीब 15 साल पहले ही उसे जला दिया गया, आज मुझसे मत पूछिए क्यों. सिर्फ उसी कागज़ को नहीं बल्की दूसरे कागज़ भी जो खराब हो गए थे उन्हें भी जला दिया गया.""भोर या संघ का कोई दूसरा सदस्य इसकी जिम्मेदारी नहीं लेना चाहता है. संघ के महासचिव सेबेस्टियन फर्नांडीज़ ने भी कहा कि उन्हें इस बारे में कुछ नहीं पता है.लेकिन भोर मानते हैं कि चूक तो हो ही गई और उस रिकॉर्ड को बचा के रखना चाहिए था.वो कहते हैं, ""ज़रूर बचाना चाहिए था. रिकॉर्ड तो रिकॉर्ड होता है. तब इल्केट्रॉनिक मीडिया भी नहीं था. न हो कंप्यूटर में वो रिकॉर्ड बचा के रखा गया.""भोर कहते हैं कि अब तो कंप्यूटर आ गया, अब जो रिकॉर्ड बनते हैं वो सीधे कंप्यूटर में जाते हैं इसलिए अब रिकॉर्ड को कई खतरा नहीं है.ऑस्ट्रेलिया और इंग्लैंड जैसे देश अपने खिलाड़ियों की स्मृतियां संजो कर रखते हैं. ऑस्ट्रेलिया में तो डॉन ब्रैडमैन का मशहूर म्यूज़ियम है जहां उनसे जुड़ी हर छोटी-बड़ी चीजें मिल जाती है.कई खेलप्रेमी 


सचिन तेंदुलकर को भी भारत का ब्रैडमैन मानते हैं. लेकिन आज वो ही स्कोरकार्ड मौजूद नहीं है जिसने सचिन को रातों-रात सितारा बना दिया था.मुंबई स्कूल क्रिकेट की प्रमुख चैंपियनशिप हैरिस शील्ड में शारदाश्रम ने वो मैच सेंट जेवियर्स के खिलाफ खेला था.उस मैच में सचिन तेंदुलकर ने नाबाद 326 रन बनाए थे जबकि 


कांबली ने 349 रन बनाए थे और वो भी आउट नहीं हुए थे.साझेदारी के उस रिकॉर्ड को 2006 में हैदराबाद के मोहम्मद शाहबाज़ टुम्बी और उनके सहपाठी मनोज कुमार ने रन 721 रनों की साझेदारी के साथ तोड़ा था."
sport,"आईपीएल के छठें संस्करण में जो चार टीमें सबसे ऊपर रही हैं वो हैं 

चेन्नई सुपरकिंग्स, 

मुंबई इंडियंस, राजस्थान रॉयल्स और सनराइज़र्स हैदराबाद.मंगलवार का प्लेऑफ़ जीतने वाली टीम सीधे फ़ाइनल में प्रवेश करेगी जबकि हारने वाली टीम की भिड़ंत दिल्ली में खेले जाने वाले एलिमिनेटर राउंड के विजेता से होगी.एलिमिनेटर राउंड में राजस्थान रॉयल्स और सनराइज़र्स के बीच मैच होगा. 24 मई को दूसरा क्वालिफ़ायर कोलकाता में खेला जाएगा जबकि फाइनल मैच कोलकाता में ही 26 मई को होगा.चेन्नई सुपर किंग्स और मुंबई इंडियंस टूर्नामेंट के सबसे बड़े दावेदार हैं. दोनो ही टीमों के पास विश्वास की कोई कमी नहीं है और उन्होंने 11-11 मैच जीते हैं.इन दोनो ही टीमों का रन-रेट भी काफ़ी अच्छा रहा है और इन दोनों ही में मैच-विजेता खिलाड़ी हैं. पूर्व टेस्ट खिलाड़ी मनिंदर सिंह दोनो ही टीमों को बराबर आंकते हैं, हालाँकि वो याद दिलाते हैं कि मुंबई की टीम ने टूर्नामेंट में बाद के मैचों में बेहतर प्रदर्शन किया है.मनिंदर सिंह कहते हैं, “दिल्ली की पिच बैटिंग के लिए अच्छी नहीं रही है. मुझे लगता है कि मैच में गेंदबाज़ों का बड़ा रोल होने वाला है. जिस टीम के गेंदबाज़ अच्छा प्रदर्शन करेंगे, वो टीम बेहतर खेलेगी.”चेन्नई सुपर किंग्स में पाँच-छह ऐसे खिलाड़ी हैं जो अगले महीने होने वाली आईसीसी चैंपिंयंस ट्रॉफ़ी में खेलेंगे.खुद कप्तान धोनी मैच का नक्शा बदल सकते हैं. जिस तरह उन्होंने कुछ मैचों में आखिर तक खेलकर अपनी टीम को जिताया है, उनकी बहुत तारीफ़ हुई है.मुंबई इंडियंस के लिए अच्छी बात ये कि सचिन तेंदुलकर अब पूरी तरह फ़िट हैं. मुंबई के लिए पोलार्ड ने महत्वपूर्ण भूमिका निभाई है. कप्तान रोहित शर्मा खुद बहुत अच्छी फ़ॉर्म में हैं. लसित मलिंगा, हरभजन सिंह जैसे गेंदबाज़ मुंबई की गेंदबाज़ी को नई धार देते हैं.

सनराइज़र्स हैदराबाद और राजस्थान रॉयल्स के बीच एलिमिनेटर राउंड बुधवार को खेला जाएगा.मनिंदर सिंह के मुताबिक उन्हें सनराइज़र्स की स्थिति बेहतर दिख रही है क्योंकि “दिल्ली की पिच ठीक उसी तरह ही धीमी है जैसी सनराइज़र्स हैदराबाद के घर के मैदान में थी.”मनिंदर कहते हैं कि शिखर धवन की बढ़िया बल्लेबाज़ी और पार्थिव पटेल के फॉर्म में लौटने के बाद सनराइज़र्स की स्थिति मज़बूत दिखती है.मनिंदर तो यहाँ तक कहते हैं कि अगर सनराइज़र्स टूर्नामेंट जीत भी जाते हैं तो उन्हें हैरानी नहीं होगी.लेकिन क्या स्पॉट फ़िक्सिंग के आरोपों के बाद राजस्थान रॉयल्स के खेल पर असर होगा?मनिंदर इस पर बहुत कुछ नहीं बोलते लेकिन उनके मुताबिक राजस्थान टीम का संतुलन उनके लिए समस्या का विषय है और “जब भी वो अपने घर के मैदान से बाहर गए हैं, उन्हें परेशानी हुई है क्योंकि धीमी पिचों पर खेलने से उन्हें नुकसान हुआ है.”(बीबीसी हिन्दी के एंड्रॉएड ऐप के लिए यहां 

क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)"
science,"पृथ्वी से 40 प्रकाश वर्ष दूर स्थित ‘जीजे-121-फोरबी’ नाम के इस ग्रह को उन ग्रहों की श्रेणी में रखा गया है, जिन्हें सुपर-अर्थ कहा जाता है.आकार में ये ग्रह हमारी पृथ्वी से कहीं बड़ा है, लेकिन बृहस्पति से छोटा है.हबल टेलिस्कोप के जरिए इस बात की पुष्टि की गई है कि इस ग्रह पर मौजूद अघिकतर द्रव्यमान पानी है.इस ग्रह का बेहद गर्म होना इस बात का संकेत है कि यहां असाधारण भौतिक पदार्थ हो सकते हैं.हार्वर्ड स्मिथसोनियन खगोल भौतिकी केंद्र के ज़ैकहोर ब्रेटा का कहना है कि ‘जीजे-121-फोरबी’ उन ग्रहों में से नही है जिनके बारे में हम जानते हैं.इस ग्रह की खोज 2009 में जमीनी टेलिस्कोप से की गई थी. लाल रंग का ये ग्रह धरती से बीस लाख किलोमीटर की दूरी पर है.अनुमान है कि इसका तापमान दो सौ डिग्री सेल्सियस से उपर होगा.इस ग्रह का व्यास पृथ्वी के व्यास का पौने तीन गुना है, लेकिन द्रव्यमान सिर्फ सात गुना है.अगर पृथ्वी के घनत्व के लिहाज से इसे देखा जाए तो इस नए ग्रह का द्रव्यमान लगभग बीस गुना होना चाहिए.2010 में खगोलविदों ने इसके वायुमंडल से जुड़े तथ्यों के दस्तावेज जारी किए थे. इसमें इस बात के संकेत दिए गए थे कि ‘जीजे-121-फोरबी’ ग्रह का वायुमंडल पानी से बना हो सकता है, लेकिन एक संभावना ये भी जताई गई थी कि इस ग्रह पर कोहरे या धुंध की चादर हो सकती है.इस ग्रह के अध्ययन के लिए बेट्रा और उनके सहयोगियों ने कैमरे से युक्त हबल स्पेस टेलीस्कोप का इस्तेमाल किया.जब ये ग्रह कैमरे के सामने से गुजरा तो इस पर गैंसों का मिश्रण के संकेत मिले.शोधकर्ताओं का कहना है कि बार बार अध्ययन के परिणाम बताते हैं कि ग्रह पर धूल का गुबार नही बल्कि वाष्प मौजूद है.ग्रह के घनत्व की गणना के हिसाब से देखा जाए तो ‘जीजे-121-फोरबी’ पर पृथ्वी से कहीं ज्यादा पानी है.इसका मतलब ये भी हुआ कि इस संसार की आंतरिक संरचना भी हमारे संसार की संरचना से काफी अलग होगी."
entertainment,"एक समिति के सामने संयुक्त कमिश्नर 26 नवंबर की रात को हुई वारदात को याद करते हैं जिसका नतीजा अजमल कसाब (संजीव जायसवाल) की फांसी पर जाकर खत्म होता है.मुंबई के लियोपॉल्ड कैफे, ताज महल होटल, सीएसटी स्टेशन और कामा अस्पताल समेत कई जगहों पर हुए हमलों को फिल्म में ग्राफिक्स की मदद से दिखाया गया है.सत्य घटना पर आधारित कहानी और पटकथा को रौमेल रॉडरिग्स ने लिखा है जो काफी तेज़ गति से आगे बढ़ती है. कुछ सीन अवाक् कर देने वाले हैं वहीं कई पर तालियों की गड़गड़ाहट सुनाई पड़ती है जैसे तुकाराम ओम्ब्ले (सुनील जाधव) अपनी जान गवां देता है लेकिन कसाब को जाने नहीं देता.क्योंकि ये फिल्म एक ऐसे हमले के बारे में है जिसने पूरी दुनिया को हिलाकर रख दिया था और इसमें ड्रामा भी काफी मानवीय तरीके से दिखाया गया है इसलिए ये दिल को काफी छूती है और झंझोड़ भी देती है. वहीं कमज़ोर दिल वाले बहुत ज़्यादा ख़ून ख़राबा और हिंसा देखकर परेशान हो सकते हैं.एक ट्रैक पर चलने के कारण ड्रामा उनके लिए ऊबाऊ हो सकता है जो एक भरपूर मनोरंजन के उद्देश्य से थिएटर में आएंगे. फिल्म में एक डॉक्यूड्रामा वाला एहसास है जिसकी आदत फिलहाल भारतीय दर्शकों को नहीं है.फिल्म में संवाद बहुत ज़्यादा नहीं है लेकिन जितने है बेहतरीन है. रौमेल रॉडरिग्स, राशिद इक़बाल और प्रशांत पांडे ने अच्छे डायलॉग्स लिखे हैं.नाना पाटेकर ने संयुक्त कमिश्नर का रोल बखूबी निभाया है. वो हर सीन में कमाल थे. संजीव जायसवाल ने अजमल कसाब की भूमिका अच्छे से पकड़ी. अतुल कुलकर्णी (शशांक शिंदे), साद ओरहान (अबु इसमाईल खान) सहित कास्ट ने फिल्म को आगे बढ़ाने में अच्छा सहयोग दिया है.राम गोपाल वर्मा का निर्देशन काफी भाव विभोर कर देने वाला है. वो अपनी स्क्रिप्ट के साथ ईमानदार रहे और उन हमलों पर एक दिल दहला देने वाली फिल्म बनाई जिसने कईयों की जानें ली और लोगों के दिल और दिमाग पर गहरा निशान छोड़ दिया.हालांकि ये बात भी है कि फिल्म का विषय ऐसा है जिसे कई दर्शक शायद ही थिएटर में देखना पसंद करेंगे. फिल्म का बजट कम होता थो रामू की ये कोशिश शायद उचित सिद्ध होता लेकिन फिल्म का बजट ज़्यादा है.जावेद एजाज़ के एक्शन सीन काफी तगड़े हैं. अमर मोहिले को बैकग्राउंड स्कोर के लिए शाबाशी मिलनी चाहिए.कुल मिलाकर दि अटैक्स ऑफ 26/11 एक अच्छी तरह से बनाई गई फिल्म है जो बुद्धिजीवियों को पसंद आ सकती है. 25 करोड़ के बजट में बनी ये फिल्म शुरुआत में ना सही लेकिन देखे जाने के बाद चर्चा का विषय बनकर ध्यान ज़रुर बटोर सकती है."
india,"इसमें बड़ी संख्या में माओवादी समर्थक और राजनीतिक दल के लोग मौजूद थे.किशनजी के छोटे भाई अंजनेयूलू ने अंतिम क्रियाकर्मों को अंजाम दिया.पेदापल्ली में मौजूद पत्रकारों नें बताया कि इस क़स्बे में किशनजी के अंतिम संस्कार के लिए एक जन सैलाब सा उमड़ पड़ा.ख़ास तौर पर इसलिए भी क्योंकि किशनजी नें वर्ष 1969 से ही अलग तेलंगाना राज्य के लिए छेड़े गए आंदोलन में अग्रणी भूमिका निभायी थी.यही वजह है कि भूमिगत आंदोलन से जुड़े होने के बावजूद राजनितिक दलों के नेता उन्हें आदर से देखा करते थे.उनके अंतिम संस्कार में कांग्रेस के सांसद और तेलगूदेशम पार्टी के विधायक भी शामिल थे. इसके अलावा तेलंगाना राष्ट्र समिति के विधानसभा में नेता कोप्पुला ईश्वर, ई. राजेंदर और एमएलसी लक्ष्मण राव भी मौजूद थे.बड़ी संख्या में राजनितिक दलों के नेताओं की मौजूदगी नें सबको हैरान कर दिया. इनकी मौजूदगी नें और भी कई सवाल खड़े कर दिए हैं.सबसे बड़ा सवाल है कि माओवादियों की पैठ राजनीतिक दलों में भी हो चुकी है.जानकार मानते हैं कि ये कोई नयी बात नहीं है क्योंकि माओवादियों के आधार वाले इलाकों में चुनाव जीतने के लिए राजनितिक दलों के लोगों को माओवादियों की मदद लेनी पड़ती है.हाँलाकि माओवादी संसदीय राजनीति पर विश्वास नहीं रखते और वह हमेशा चुनावों का बहिष्कार करते हैं, बावजूद इसके किशनजी नें पश्चिम बंगाल के विधान सभा के दौरान लोगों को वाम मोर्चे के उम्मीदवारों के ख़िलाफ़ वोट डालने का आवाह्नन किया था.जहाँ तक कांग्रेस, तेलगूदेशम पार्टी और तेलंगाना राष्ट्र समिति का सवाल है तो जानकार मानते हैं कि किशनजी के अंतिम संस्कार में हिस्सा लेने वालों पर ये दल इसलिए भी कार्रवाई नहीं कर सकते हैं क्योंकि पूरे तेलंगाना क्षेत्र में कोटेश्वर राव को तेलंगाना पृथक राज्य के आंदोलन का एक बड़ा नेता माना जाता है.राजनितिक दल के नेताओं की दुविधा यह है कि अगर वह अंतिम संस्कार में नहीं जाते तो उन्हें लोगों के गुस्से का सामना करना पड़ता जो उनके राजनितिक भविष्य के लिए अच्छा नहीं होता.जहाँ तक दलों का सवाल है तो वह इस बारे में अपने नेताओं पर करवाई कर तेलंगाना क्षेत्र के लोगों के बीच ख़लनायक नहीं बनना चाहते हैं.हाँलाकि स्थानीय पत्रकारों द्वारा पूछे जाने पर माओवादी समर्थक और लोक गायक ग़दर का कहना था कि राजनीतिक दल के नेता कोटेश्वर राव के ""पैर छूते"" थे."
science,"ये जानकारी एस्ट्रोनॉमी और एस्ट्रोफ़िज़िक्स के एक ऑनलाइन पेपर में छपी है. ताउ सेटी नाम के तारे के पाँच ग्रहों के बारे में, ग्रह खोजने के लिए जुटाई जा रही मौजूदा जानकारी से ही पता चला है.इस तरह ये तारा अब अल्फ़ा सेंटौरी की तरह धरती के पास का एक तारा बन गया है जिसके पास अपने ग्रह हैं.दोनों ही मामलों ये पाया गया कि इन ग्रहों के बारे में जानकारी टेलिस्कोप से नहीं मिली बल्कि इनके बारे में पता मेज़बान 'तारे' के प्रकाश पर इनके असर के कारण चला है.एक तारे के इर्द-गिर्द ग्रह गुरुत्वाकर्षण के प्रभाव में चक्कर लगाते रहते हैं. लेकिन इस दौरान मुख्य तारे में भी थोड़ी बहुत हलचल होती रहती है.मुख्य तारे की हल्की-फुल्की गतिविधि उसके द्वारा छोड़ी जा रही रोशनी के रंगों में हो रहे बदलावों के तौर पर पृथ्वी से दिखती है.इस बदलाव को मापना एक मुश्किल और पेचीदा काम है क्योंकि सितारे की रोशनी अन्य कई कारणों से भी बदलती रहती है. इसलिए ये बेहद ज़रुरी होता है कि इन सब वजहों के बीच उस बदलाव को ही मापा जाए जो ग्रह के कारण होता है.अब हर्टफोर्डशायर विश्वविद्यालय के ह्यू जोंस और उनके सहयोगियों ने अपने 'नॉइज़ मॉडलिंग' पर और काम किया जिससे तारे की रोशनी में ग्रहों की वजह से होने वाली मामूली से मामूली हरकत को पकड़ा जा सके और उसके आँकड़ों का अध्ययन हो सके. इस काम की शुरुआत ताउ सेटी से हुई है.बीबीसी से बातचीत करते हुए प्रोफ़ेसर जोंस ने कहा, ''ये एक ऐसा तारा है जिसके बारे में हमारे पास काफी जानकारी है, जितना कि किसी और तारे के बारे में नहीं है.''ये एक अच्छा उदाहरण है कि, हम कितनी बारीक़ चीज़ों पर नज़र रख सकते हैं और मामूली से मामूली संकेत पकड़ सकते हैं.इस टीम ने अपना ये काम ग्रहों की खोज में लगे अभियानों हार्प्स, आप्स और हाइरेज़ से मिले आंकड़ों की मदद से शुरु किया था.इस तकनीक को विकसित करने के लिए कुछ नकली ग्रहों को भी इस पूरी प्रक्रिया में शामिल किया गया. इस तरह ये देखा गया कि तारों को लेकर जो आँकड़े थे उनमें इन नकली ग्रहों के संकेतों की वजह से क्या असर हुआ.फिर इस पर ध्यान दिया गया कि किस तरह बाक़ी संकेतों को कम करके नक़ली ग्रहों की वजह से होने वाले परिवर्तनों को ज़्यादा से ज़्यादा उभारकर सामने लाया जाए.प्रोफ़ेसर जोंस के अनुसार, ''ऐसा करके हमने एक ऐसी रणनीति बनाई जिससे हमें नक़ली ग्रहों के संकेत जानने का मौक़ा मिला लेकिन ये सब करते हुए हमने पाया कि हमें असली संकेत भी मिल रहे थे.''ताउ-सेटी के पांचों ग्रहों में से कुछ पृथ्वी की आकार के दोगुने या छह गुने तक हैं. इनमें से एक का नाम 'एचडी 10700ई' है. ताउ सेटी से उसकी दूरी सूर्य से पृथ्वी की दूरी से आधी है.अब चूंकि ताउ-सेटी का आकार सूरज से कम और मद्धिम है, इससे वहां जीवन होने की संभावना बढ़ जाती है.अब तक जो भी आँकड़े मिले हैं, मुमकिन है कि वहां और भी ग्रह मौजूद हों.ये भी पूरी तरह से स्पष्ट है कि हम चाहे जिस तरफ देखें और हमें तारों के चारों तरफ ग्रह नज़र आएंगे. इस सूची में अब तक 854 ग्रह शामिल हैं.और ये संख्या हर नए अध्ययन के साथ बढ़ती जा रही है."
sport,"समाचार चैनल सीएनएन को दिए एक साक्षात्कार में ब्लैटर ने कहा है कि है कि नस्ली भेदभाद के इन मामलों को  बीती पारी की तरह भूल जाना चाहिए. एक साक्षात्कार में उन्होंने कहा कि वो नहीं मानते कि फुटबॉल के खेल में नस्ली भेदभाव की कोई जगह है लेकिन कभी-कभी खेल के जोश में कुछ बातें कह दी जाती हैं.ब्लैटर का कहना है कि फ़ीफ़ा ने फुटबॉल के खेल से नस्ली भेदभाव को खत्म करने के लिए निर्णायक प्रयास किए हैं और ये प्रयास सफल रहे हैं.ब्लैटर के इस बयान पर अंतरराष्ट्रीय स्तर पर कड़ी प्रतिक्रियाएं आ रही हैं. हालांकि इस विवाद के बाद अब 75 वर्षीय ब्लैटर का कहना है कि उनके बयान को गलत समझा गया है.उन्होंने कहा, ''मैं पूरी तरह यह स्पष्ट करना चाहूंगा कि मैं नस्ली भेदभाव के खिलाफ़ लड़ाई के लिए प्रतिबद्ध हूं चाहे यह भेदभाव फुटबॉल के मैदान में हो या फिर समाज में. मेरे बयान को गलत समझा गया है और मैंने खिलाड़ियों से कहा था कि फुटबॉल के मैदान में अक्सर जंग लड़ी जाती है जिसके चलते इस तरह की गलतियां हो जाती हैं.'' उन्होंने कहा कि अगर ऐसा होता है तो मैच के अंत में आप अपने प्रतिद्वंद्वी से माफ़ी मांग लेते हैं और खेल के साथ यह अनबन भी खत्म हो जाती है.हालांकि ब्लैटर के इस कथन का कई खिलाड़ियों ने विरोध किया है. इंग्लैड और मैनचैस्टर युनाइटेड के साथ जुड़े रियो फरडिनांड ने कहा, ''मैं यह जानना चाहता हूं कि ब्लैटर का यह बयान क्या वाकई सच है और अगर यह सच है तो मैं इससे हतप्रभ हूं.''बीबीसी से बातचीत में खिलाड़ी गार्थ क्रूक्स ने कहा कि ज़ाहिर है कि ब्लैटर के साथ कभी नस्ली भेदभाव नहीं हुआ है और उनके इस बयान से मैं बेहद आश्चर्य चकित हूं.इससे पहले भी ब्लैटर अपने बयानों को लेकर विवादों में घिरे रहे हैं. साल 2004 में उन्होंने कहा था कि महिलाएं अपने खेल को लोकप्रिय बनाने के लिए ‘तंग-कपड़े’ पहन सकती हैं.2010 में उन्होंने कहा था कि 2022 में क़तर में होने वाले फुटबॉल विश्वकप के लिए जाने वाले समलैंगिक प्रशंसक सेक्स से दूर रहें क्योंकि क़तर में समलैंगिकता को क़ानूनी मान्यता प्राप्त नहीं."
india,"केवल एक साल पहले यह लग रहा था कि भारत विश्व अर्थव्यवस्था का एक महत्वपूर्ण अगुवा बनने की राह पर था. 2016 में यह दुनिया की सबसे तेज़ी से बढ़ती अर्थव्यवस्था थी, यहां तक की चीन से भी बढ़कर जो मंदी का सामना कर रहा था.  भारत को धुंधली वैश्विक अर्थव्यवस्था में एक चमकते देश के रूप में देखा जा रहा था. लेकिन 2017 में वाकया बदल गया जब भारतीय अर्थव्यवस्था सुस्त पड़ गयी.2016 में जनवरी से दिसंबर के दौरान प्रत्येक तिमाही के दौरान भारतीय अर्थव्यवस्था में सात फ़ीसदी से अधिक की दर से वृद्धि हुई. एक तिमाही में तो इसने 7.9 फ़ीसदी को भी छुआ.लेकिन 2017 की पहली तिमाही (अप्रैल-जून) में ही यह, तीन सालों में न्यूनतम स्तर, 5.7 फ़ीसदी पर जा लुढका.हां, धीमी पड़ी अर्थव्यवस्था की रफ़्तार: जेटली'भारतीय अर्थव्यवस्था मंदी की ओर बढ़ रही है'आर्थिक मोर्चे पर दो प्रमुख निर्णयों का 2017 पर खासा असर रहा. इसमें पहला था, नवंबर 2016 की शुरुआत में अचानक अर्थव्यवस्था में दौड़ रही 86 फ़ीसदी नकदी को रद्द किया जाना, जिसका असर 2017 में भी रहा.दूसरा, स्वतंत्रता के बाद से किया गया सबसे बड़े कराधान वस्तु एवं सेवा कर (जीएसटी) को लागू करने में आयी परेशानी थी, जिसने  जून 2017 में कई संघीय और राज्य करों की जगह ले ली. क्यों बेरोज़गार हैं मुसलमान युवा? बिहारः बालू पर बवाल, कामगार बेहाललेकिन ऐसा नहीं है कि 2014 में सत्ता में आयी भारतीय जनता पार्टी के लिए 2017 केवल बुरी ख़बर ही लेकर आयी हो. इस साल कुछ ख़ास उपलब्धियां भी दर्ज की गयीं. इसमें कारोबार करने में सहूलियत के मामले में विश्व बैंक की रिपोर्ट में भारत की रैंकिंग में जोरदार सुधार हुआ. यहां भारत 30 स्थानों की उछाल मारते हुए विश्व बैंक के शीर्ष 100 देशों में शामिल हो गया. फिर अंतरराष्ट्रीय क्रेडिट एजेंसी मूडीज़ का 2004 के बाद पहली बार भारत की रेटिंग को बढ़ाया जाना भी एक बड़ी उपलब्धि रही. मूडीज़ ने भारत की रेटिंग को बीएए 3 के बदले बीएए2 किया है, यानी स्टेबल से पॉजिटिव रेटिंग हो गई है. इस बदलाव का मतलब ये है कि भारत निवेश के लिहाज से इटली और फ़िलीपींस जैसे देशों की क़तार में आ गया है.भारतीय शेयर बाज़ार में साल दर साल आधार पर 30 फ़ीसदी की बढ़ोतरी हुई जो दुनिया के सर्वेश्रेष्ठ प्रदर्शनों में से एक था.गैर-निष्पादित परिसंपत्ति या नॉन-परफॉर्मिंग एसेट (एनपीए) की वजह से कर्ज में डूबे सार्वजनिक बैंकों के लिए भारत सरकार ने 32 बिलियन डॉलर के बेलआउट पैकेज की घोषणा की.लेकिन कुल मिलाकर, यह एक मुश्किल साल था और 2018 में भी मोदी सरकार के सामने कई चुनौतियां हैं.'विफलताओं का स्मारक बनाने के लिए 48000 करोड़!'मूडीज़ रेटिंग से गुजरात में कितना फ़ायदा मिलेगा?2018 में आर्थिक विकास में तेज़ी लाना केंद्र सरकार के लिए सबसे चुनौतीपूर्ण होगा. हालांकि विश्लेषकों का मानना है कि सुस्त पड़ी रफ़्तार से उबरना थोड़ा धीमा होगा, हालांकि अधिकतर विशेषज्ञ कहते हैं कि यह तेज़ी 2017 से बेहतर ही होगी. जेपी मॉर्गन के प्रमुख एशिया अर्थशास्त्री साजिद चिनॉय कहते हैं, ""नोटबंदी और जीएसटी से लगे झटकों के प्रभाव स्वाभाविक रूप से फीके पड़ जायेंगे, इससे अर्थव्यवस्था रफ़्तार पकड़ती नज़र आएगी.""जीएसटी व्यवस्था को सरल बनाने के लिए सरकार ने पिछले कुछ महीनों में कई बदलावों की घोषणा की. आलोचनाओं के बाद 178 वस्तुओं की जीएसटी दरों में संशोधन भी किए गए.भारतीय रेटिंग एजेंसी केयर के प्रमुख अर्थशास्त्री मदन सबनविस कहते हैं, ""जीएसटी लागू किए जाने के कारण 2017 भारतीय अर्थव्यवस्था के लिए परिवर्तन का साल रहा. अगले कुछ सालों के निरंतर विकास के लिए यह जरूरी था."" अंतरराष्ट्रीय मुद्रा कोष का अनुमान है कि अगले वित्त वर्ष में भारतीय अर्थव्यवस्था 7.4 फ़ीसदी की रफ़्तार से बढ़ेगी. हालांकि, पहले इसने 7.7 फ़ीसदी का अनुमान लगाया था.क्या इसलिए भारत में बेरोज़गारी बढ़ रही है?भले ही अगले साल आर्थिक विकास की संभावनाएं अच्छी दिख रही हैं, लेकिन सरकार के लिए सबसे बड़ी बाधा नौकरी का सृजन करना है.भारत दुनिया की दूसरी सबसे बड़ी आबादी वाला देश है ,जिसे हर साल 1.2 करोड़ नौकरियों के सृजन करने की ज़रूरत है.छोटे कारोबारी अभी नवंबर 2016 की नोटबंदी से उबरे भी नहीं थे कि जीएसटी ने फिर उनकी कमर तोड़ दी. इनमें से कई बंद तक हो गये, इससे लाखों लोग बेरोजगार हो गये, खास कर असंगठित क्षेत्र की नौकरियों पर इसकी बड़ी मार पड़ी.कृषि, निर्माण और छोटे उद्यम भारत में सबसे बड़े रोजगार देने वाले क्षेत्र हैं, क्योंकि इनमें बड़े पैमाने पर श्रम शक्ति का इस्तेमाल किया जाता है. लेकिन ये तीनों क्षेत्र पिछले कुछ सालों से रोजगार पैदा करने के लिए संघर्ष कर रहे हैं.गुजरात चुनाव में मुद्दों पर भारी पड़े मोदीप्रधानमंत्री मोदी के आर्थिक नीतियों में रोजगार सृजन नहीं कर पाना एक बड़ी समस्या बना हुआ है. हालांकि अधिकांश विशेषज्ञ मानते हैं कि यह अर्थव्यवस्था के लिए दीर्घकालीन समस्या है, उन्हें उम्मीद है कि 2019 में होने वाले लोकसभा चुनावों को देखते हुए सरकार रोजगार को लेकर 2018 में क़दम उठाएगी.चिनॉय कहते हैं, ""हमें उम्मीद है कि सरकार कृषि और निर्माण जैसे छोटे बिज़नेस और सेक्टर में कुछ रोज़गार पैदा करेगी.""बढ़ती तेल की क़ीमतें और मुद्रास्फीतिमुंबई स्थित ब्रोकरेज फर्म एंजेल ब्रोकिंग के उपाध्यक्ष मयूरेश जोशी के मुताबिक, कच्चे तेल की क़ीमतों में बढ़ोतरी और छोटे स्तर पर निजी निवेश का कम होना सरकार के सामने एक और बड़ी चुनौती है.उनका कहना है कि बढ़ती कच्चे तेल की क़ीमतों का सरकार के वित्त पर असर पड़ेगा और इससे मुद्रास्फीति भी बढ़ सकती हैं, जो पिछले कुछ सालों से लगातार रिजर्व बैंक के लक्ष्य के अनुसार 4 फ़ीसदी से कम रही है.घरेलू मांग को पूरा करने के लिए भारत अपने 70% तेल का आयात करता है. अब जबकि वैश्विक स्तर पर लगातार कच्चे तेल की क़ीमतों में बढ़ोतरी हो रही है, तो सरकार के पास दो विकल्प हैं- एक यह खुदरा क़ीमतें बढ़ा सकती है और दूसरा इसके फ़र्क का भुगतान वो खुद करे.सबनवीस कहते हैं, ""लोकसभा चुनाव केवल एक साल बाद हैं, इसलिए सरकार बढ़ी हुई पूरी क़ीमतों को सीधे ग्राहकों से नहीं वसूलना चाहेगी. यह एक अलोकप्रिय क़दम होगा.""रुक पाएगी मोदी, शाह की विजयी जोड़ी?साल 2017 में पूरे देश में किसानों ने कई विरोध प्रदर्शन किए. पिछले कुछ सालों से अस्थिर विकास के कारण कृषि क्षेत्र खेती से आमदनी को लेकर संघर्ष कर रहा है. आधी से अधिक भारतीय आबादी कृषि पर निर्भर है. इस दौरान लाखों किसान कर्ज नहीं चुका सके जिससे परेशानियां बढ़ी हैं. कुछ राज्यों, जैसे उत्तर प्रदेश और महाराष्ट्र ने किसानों के लिए कर्ज माफ़ी की घोषणा की लेकिन इसे लागू करने में समस्याएं हैं.सबनवीस ने कहा, ""मोदी सरकार वास्तव में इस पर कुछ नहीं कर सकती क्योंकि कृषि राज्य का विषय है और इसकी समस्या राज्य सरकार ही सुलझा सकती है. हालांकि आम जनों में इसे लेकर धारणा है कि यह केंद्र के अधीन है."" 2018 में आठ राज्यों में चुनाव होंगे, इसमें से चार बड़ी ग्रामीण जनसंख्या वाले हैं.  भारतीय जनता पार्टी इनमें से तीन राज्यों में सरकार में है इसलिए विशेषज्ञों का मानना है कि यदि भाजपा की अगुवाई वाली केंद्र सरकार कृषि की समस्या नहीं सुलझाती है तो इससे उसे चुनाव में नुकसान उठाना पड़ सकता है.इस साल कितनी बढ़ी मुकेश अंबानी की संपत्ति?सत्ता में आने के बाद से मोदी को महत्वपूर्ण आर्थिक सुधारों को लागू करने का श्रेय दिया जा सकता है. लेकिन 2017 में सुस्त अर्थव्यवस्था और 2019 में चुनाव के मद्देनज़र लोगों को उम्मीद है कि वो आगामी वर्ष में सतर्क रहेंगे और कुछ प्रमुख सुधारों को अमलीजामा पहनायेंगे.जोशी ने कहा, ""सरकार को पिछले 40 महीनों में लाये गये सभी सुधारों को और मजबूत करने की ज़रूरत है. उन्हें यह सुनिश्चित करना होगा कि सुधार ठीक से लागू किए गए हैं और आगे और बदलाव की कोई आवश्यकता नहीं है.""सरकार से ग्रामीण भारत पर अपना ध्यान केंद्रित करते हुए वहां समाज कल्याण योजनाओं पर ख़र्च बढ़ाने की उम्मीद किया जा रहा है.नरेंद्र मोदी के लिए 2018 एक निर्णायक साल होगा. उनकी सरकार देश की अर्थव्यवस्था का संचालन कैसे करती है, निश्चित ही 2019 में उनकी चुनावी संभावनाएं बहुत हद तक इस पर टिकी होंगी.(बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक और ट्विटर पर फ़ॉलो भी कर सकते हैं.)"
international,"ग्वांतानामो में बंद अधिकांश नागरिक अब अफ़ग़ानिस्तान लौट आए हैं.काबुल और अफ़ग़ानिस्तान के अन्य प्रांतों की सड़कों पर मैंने कई अजनबियों को रोककर पूछा कि क्या वो मैनहटन या वर्ल्ड ट्रेड सेंटर के बारे में जानते हैं, उनमें से कुछ ने इसका उत्तर हाँ में दिया. लेकिन वो सभी लोग ग्वांतानामो के बारे में जानते थे.पूर्वी अफ़ग़ानिस्तान के एक पूर्व ज़िला पुलिस अधिकारी हाजी ग़ालिब कहते हैं, ''मानवता के इतिहास में इस तरह की केवल दो क्रूर 

जेलें थीं. एक हिटलर की और दूसरी यह अमरीकी जेल.'' हाजी फ़रवरी 2003 में गिरफ़्तार किए गए थे.ग्वांतानामो में हिरासत के दौरान तीन अफ़ग़ान क़ैदियों की मौत हो गई और 19 को बिना किसी आरोप के रिहा कर दिया गया था. ये लोग जब अपने घर वापस लौटे तो उनका हीरो की तरह स्वागत हुआ.दक्षिणी अफ़ग़ानिस्तान के क़ंधार के एक गांव के बुजुर्ग हाज़ी शहज़ाद ख़ान कहते हैं, ''मेरे गाँव और आसपास के इलाक़े के हज़ारों लोग मेरा स्वागत करने के लिए जमा हुए थे. मैंने क़रीब दो हज़ार लोगों से हाथ मिलाया.''कुछ इसी तरह का स्वागत इज़तुल्लाह नसरतयार का भी हुआ, जो कि एक पूर्व मुजाहीदीन लड़ाके हैं जिन्होंने जवानी के दिनों में अमरीका के सहयोग से सोवियत सेनाओं को देश से बाहर निकालने में मदद की थी.वो कहते हैं, ''लोगों ने मेरा गर्मजोशी से स्वागत किया. लोगों ने मुझे जानवर और अन्य सामान लाकर दिए, जितना वो कर सकते थे.''लेकिन अब सवाल यह उठता है कि इनमें से कितने लोग यह बताने को तैयार हैं कि जेल में उनपर क्या बीती.कुछ लोगों ने अपने अनुभवों पर किताबें लिखी हैं, जो अफ़ग़ानिस्तान और पाकिस्तान में बेस्टसेलर रही हैं. लेकिन अन्य लोग अभी भी सतर्कता बरत रहे हैं.इज़तुल्लाह नसरतयार के 70 साल के बुज़ुर्ग पिता नुसरत ख़ान कहते हैं, ''उन्होंने हमारे साथ जो किया वह मानवता के ख़िलाफ़ था. मानवाधिकारों और इस्लाम के ख़िलाफ़ था. मैं उसके बारे में बात नहीं कर सकता. मैं उसके बारे में बात नहीं करुंगा.'' उन्हें अमरीकी सुरक्षा बलों ने 2003 में गिरफ़्तार किया था.ग्वांतानामो के अनुभव के नाम पर हाजी शहज़ाद भी चुप ही रहते हैं. वो कहते हैं, ''आमतौर पर मैं लोगों से कहता हूँ कि ग्वांतानामो ससुराल की तरह था. वह एक अच्छी जगह है.''वो कहते हैं, ''अगर हमने वहाँ की स्थितियों के बारे में सच बता दिया तो यह लोगों की चिंता बढ़ा देगा और वहाँ अभी भी बंद लोगों के रिश्तेदारों की परेशानियां बढ़ जाएंगी. ग्वांतानामो के जीवन की सच्चाई को मैं सार्वजनिक नहीं कर सकता.''

ग्वांतानामो के तथाकथित शिकायती क़ैदी, जो नीयमों का पालन करते हैं, उन्हें समुदाय के रूप में एक साथ रहने दिया जाता था. वे अपने ब्लॉक के अन्य क़ैदियों से मिल सकते थे और वो पढ़-लिख भी सकते थे.हाज़ी गालिब कहते हैं, ''लोग वहाँ समय बरबाद नहीं करते. ग्वांतानामो के बारे में मेरी एकमात्र छवि यह है कि मैंने वहाँ क़ुरान को याद किया लिखना सीखा.''दोनों लोगों ने ग्वांतानामो जेल में साढ़े चार साल का समय गुज़ारा. लेकिन पूर्वी अफ़ग़ानिस्तान निवासी हाजी रुहुल्ला ग्वांतानामो का एक भयावह चेहरा पेश करते हैं.वो बताते हैं, ''ग्वांतानामो न केवल आपके हिलने-डुलने की स्वतंत्रता बल्कि अन्य अधिकार भी ले लेता है. यहां तक की बोलने की भी इजाज़त नहीं थी. हमें पढ़ते समय भी अपने होठ हिलाने की भी इजाज़त नहीं थी. ऐसा करने पर सुरक्षा कर्मचारियों को लगता था कि हम दूसरे क़ैदियों से बात कर रहे हैं. और वो हमें सज़ा देते थे, ''तालिबान सरकार में वाणिज्य मंत्री रहे मावालावी अब्दुल रज़्ज़ाक को अप्रैल 2002 में गिरफ़्तार किया गया था. इसके बाद से उन्होंने पाँच साल जेल में गुज़ारे. इनमें से चार साल वो ग्वांतानामो में रहे. वो कहते हैं, ''ग्वांतानामो से जब हमें अफ़ग़ानिस्तान स्थानांतरित कर दिया गया तो, यह मर कर जी उठने जैसा था.''घर वापसी के बाद का जीवन भी आसान नहीं था, जेल में बिताए चार-पांच सालों के अनुभव काफ़ी कड़वा था.शहज़ादा ख़ान कहते हैं, ''रिहाई के बाद मैं अपना अंगूरों का बाग़ देखने गया, तो पाया कि पांच हज़ार से अधिक अंगूर के पौधे सूखें हुए हैं. इसने मुझे बहुत परेशान किया. मेरी ग़ैर मौजूदगी में मेरे बच्चों ने उनका ख़्याल नहीं रखा था. उस दिन मुझे इस बात का एहसास हुआ कि मैं वास्तव में जेल में था.''वहीं कुछ अन्य क़ैदियों को अपनी जीविका और नौकरी से हाथ धोना पड़ा.ज़िला पुलिस के पूर्व अधिकारी हाजी ग़ालिब कहते हैं, ''न सरकार और न किसी अन्य ने हमें नौकरी दी. घर आने के बाद से मैं बिना नौकरी के हूँ.''वो पूछते हैं, हमारे बेगुनाह साबित होने के बाद भी वो हमारी मदद क्यों नहीं करते हैं.''कोई आरोप साबित नहीं होने के बाद रिहा किए गए लोगों में बहुत से लोगों ने कहा कि अमरीकी और अफ़ग़ान सुरक्षा बल अभी भी उन्हें प्रताड़ित करते हैं, उनको लगता है कि उनमें से कुछ के चरमपंथियों के साथ संबंध हैं.सैनिक कार्रवाइयों में कुछ पूर्व क़ैदियों की मौत हो गई, इनमें से अधिकांश कार्रवाइयाँ अमरीकी सुरक्षा बलों ने की. कुछ लोगों को गिरफ़्तार कर अफ़ग़ानिस्तान की जेलों में रखा गया है. इन पर विध्वंसक गतिविधियों में शामिल होने का आरोप लगाया गया है.प्रताड़ित किए जाने के डर से 2012 में क़रीब 90 लोग सामने आए और दी एसोसिएशन ऑफ़ फ़ार्मर ग्वांतानामो डिटेनी फ़्राम अफ़ग़ानिस्तान के नाम से संगठन बनाया.इस संगठन के प्रमुख हाजी रुहल्लाह वकील कहते हैं, ''एक दूसरे को समर्थन देने और अपने अधिकारों की रक्षा के लिए हम इस संगठन के रूप में एक साथ आए. हमने राष्ट्रपति हामिद करज़ई, नैटो के कमांडर और अमरीकी अधिकारियों से काबुल में मिलकर अपनी समस्याओं पर चर्चा की और उन्हें आश्वस्त किया कि हम उनके लिए ख़तरा नहीं हैं.''ग्वांतानामो में अभी भी केवल 155 क़ैदियों को रखने की ही क्षमता है. लेकिन क़रीब आठ सौ क़ैदी रखे गए हैं.ग्वांतानामो जेल को चलाने वाले संयुक्त कार्यबल के कमांडर डमिरल रिचर्ड बटलर कहते हैं, ''यहाँ लाए गए क़ैदियों को युद्धक्षेत्र से पकड़ा गया था. युद्धक्षेत्र से अलग रखने की वजह से हमने उन्हें यहाँ रखा.''अफ़ग़ानिस्तान वापसी के बाद हाजी ग़ालिब अब काबुल के एक ठंडे और सीलनभरे अपार्टमेंट में अपने परिवार के साथ रहते हैं. लेकिन एक नौकरी के बिना उनका जीवन कठिन हो गया है.वो बताते हैं, ''दो अमरीकियों ने मुझसे कहा कि हमारी अमरीकी सरकार आपसे माफ़ी मांगती है, क्योंकि आपने यहाँ पाँच साल गुज़ारे. लेकिन आप निर्दोष साबित हुए.''उन्होंने कहा, ''मैंने उनसे कहा कि मैं आपको अपने दिल से कभी माफ़ नहीं कर सकता.''(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)"
science,"वैज्ञानिकों का मानना है कि ये नतीजे आगे चल कर वृद्ध लोगों की देखभाल पर असर डाल सकते हैं.शोध के नतीजे नेचर पत्रिका में छपे हैं.इस प्रक्रिया में वृद्धावस्था से जुड़ी कोशिकाओं को शरीर से निकाल दिया जाता है जो विभाजित होना बंद कर देती हैं. लेकिन ऐसी कोशिकाएं उम्र के साथ शरीर में जमा होने लगती है और प्रतिरक्षा प्रणाली यानि इमम्यून सिस्टम इन्हें पूरी तरह बाहर निकाल नहीं पाता है.शोधकर्ताओं का अनुमान है कि वृद्ध लोगों में ऐसी लगभग 10 प्रतिशत कोशिकाएं होती हैं.अमरीका के मेयो क्लिनिक में वैज्ञानिकों ने ऐसी दवा बनाई है जिसने जेनेटिक यानी अनुवांशिक इंजनीयरियंग द्वारा बनाए गए चूहों में वृद्धावस्था से जुड़ी इन कोशिकाओं नष्ट कर दी गईं.प्रयोग में शोधकर्ताओं ने वृद्धावस्था के तीन लक्ष्णों पर ध्यान दिया-मोतियाबिंद का आना, मांसपेशियों का नष्ट होना और त्वचा के नीचे जमा वसा का ख़त्म होना जिससे त्वचा चिकनी रहती है.शोधकर्ताओं का कहना था कि चूहों को जब ये दवा दी गई तो उनमें वृद्धावस्था के इन लक्ष्णों के दिखने में 'नाटकीय रूप से देरी' देखी गई.और जब ये दवा ऐसे चूहों को दी गई जो बूढ़े हो गए थे, उनकी मांसपेशियों में सुधार देखा गया.एक शोधकर्ता डॉक्टर जेम्स कर्कलैंड का कहना था, ""मैंने ऐसा कुछ भी कभी भी नहीं देखा.""इस उपचार का हालांकि उम्र पर कोई असर नहीं देखा गया लेकिन ये इस वजह से भी हो सकता है क्योंकि चूहे अनुवांशिक इंजीनियरिंग द्वारा बनाए गए थे.जहां तक मनुष्यों में भी वृद्धावस्था के लक्ष्णों को धीमा करने की बात है, तो मनुष्यों में वृद्धावस्था से जुड़ी कोशिकाओं को चूहों की तरह शरीर से बाहर नहीं निकाला जा सकता.हालांकि एक और शोधकर्ता, डॉक्टर जान वान ड्यूर्सन का मानना है कि युवाओं में तो पहले से ही वृद्धावस्था से जुड़ी कोशिकाएं शरीर से बाहर निकल रही होती हैं.उनका कहना था, ""मैं आशावादी हूं कि इस शोध का वाकई असर होगा. इन कोशिकाओं से छुटकारा पाने के लिए अगर आप अपने इमम्यून सिस्टम को थोड़ा और बेहतर बना सकें, या फिर ऐसी दवाई बनाई जाए जो इन कोशिकाओं पर काम करे, तो मुझे यक़ीन है कि बस इतना ही काफ़ी होगा.""लेकिन अमरीकी मेडिकल रिसर्च काउंसिल के क्लिनिकल साइंसिज़ सेंटर के डॉक्टर जीसस गिल मानते हैं कि ये सिर्फ़ शुरुआती शोध है और इसके नतीजों को लेकर सावधानी बरतने की ज़रूरत है."
sport,"पैसों के लिहाज से संपन्न माने जाने वाला 

आईपीएल साल 2008 से ही ऐसे कारणों से सुर्खियों में रहा जिनका क्रिकेट के खेल से दूर-दूर का कोई रिश्ता न था.पेश है आईपीएल के पहले संस्करण से छठे संस्करण तक उठे 

विवादों का विस्तार से ब्यौरा.मुंबई इंडियन्स की टीम के लिए अस्थाई तौर पर 

कप्तानी कर रहे ऑफ स्पिनर हरभजन सिंह मोहाली में एक मैच हारने के बाद कुछ इस कदर नाराज हो गए कि ख़बरों के अनुसार उन्होंने किंग्स-11 पंजाब के एस श्रीसंत को थप्पड़ जड़ दिया.लोगों ने टीवी पर श्रीसंत को सिसकियां लेते हुए देखा और जांच के बाद बीसीसीआई ने हरभजन पर 11 मैचों में खेलने से रोक लगा दी.फिलहाल चल रहे छठे संस्करण में श्रीसंत ने इस मुद्दे को दोबारा उठाया है.आम चुनाव की वजह से आईपीएल का दूसरा संस्करण भारत से दक्षिण अफ्रीका शिफ्ट कर दिया गया. इतना ही नहीं विदेशी मुद्रा के लेन-देन से जुड़े नियमों को तोड़ने के आरोप भी दूसरे आईपीएल में लगाए गए. प्रवर्तन निदेशालय ने एक साल बाद आईपीएल कमिश्नर ललित मोदी के खिलाफ ‘रेड कॉर्नर’ नोटिस जारी कर दिया.किंग्स-11 के मालिकों में से एक मोहित बर्मन की दक्षिण अफ्रीका में सुरक्षा कर्मियों ने पिटाई कर दी. उन पर एक महिला दर्शक के साथ बदतमीजी करने का आरोप लगाया गया था. वह महिला दक्षिण अफ्रीका के एक प्रभावशाली कारोबारी घराने से ताल्लुक रखती थी.एक से ज्यादा कप्तान रखने के शाहरुख खान और कोच जॉन बुकनन के फैसले ने कोलकाता नाइट राइडर्स (केकेआर) की टीम में दरार डाल दी. ‘फेक आईपीआई प्लेयर’ नाम से एक अनजाने से ब्लॉगर ने माहौल में गड़बड़ी फैला दी. बाद में उसने अपनी पहचान जाहिर करते हुए बताया कि उसके ब्लॉग की हर बात पूरी तरह से काल्पनिक थी.भारतीय क्रिकेट नियंत्रण बोर्ड यानी बीसीसीआई ने ललित मोदी को पैसे के दुरुपयोग के आरोपों के मद्देनजर निलंबित कर दिया.भारत सरकार के विदेश राज्य मंत्री शशि थरूर को भी आईपीएल टीम ‘कोच्ची टस्कर’ की फ्रैंचाइजी विवाद में नाम आने पर पद से इस्तीफा देना पड़ा. इस सौदे में उनकी तत्कालीन महिला मित्र सुनंदा पुष्कर का नाम भी उछला था.टूर्नामेंट की शुरुआत से पहले ही आईपीएल गवर्निंग काउसिंल ने मनीष पांडेय पर चार मैचों के लिए प्रतिबंध लगा दिया. उन पर आईपीएल फ्रैंचाइजी टीमों के साथ गुपचुप तरीके से किए गए सौदों में शामिल होने का आरोप था.चौथे संस्करण के पूरा हो जाने के बाद कोच्ची टस्कर की टीम को आईपीएल से बाहर कर दिया गया क्योंकि वे फ्रैंचाइजी शुल्क नहीं चुका पाए थे. उनकी टीम में मालिकों की हिस्सेदारी के तौर तरीकों को लेकर भी खामियां पाई गई थीं.नीलामी के तयशुदा कार्यक्रम से ठीक पहले पुणे वारियर्स की टीम ने आईपीएल से अपने कदम वापस खींच लेने की धमकी दे डाली क्योंकि बीसीसीआई ने एक अतिरिक्त विदेशी खिलाड़ी रखने की पुणे वारियर्स की मांग को तवज्जो नहीं दी थी. आईपीएल में पहले से खेल रही टीमों को चार खिलाड़ियों को नीलामी में भाग लेने से रोकने के अधिकार पर पुणे वारियर्स ने एतराज जताया था और खुली नीलामी की मांग की थी. बीसीसीआई ने इस मांग को भी खारिज कर दिया था.आईपीएल के दौरान ही रॉयल चैलेंजर्स बंगलौर की तरफ से खेल रहे क्रिकेटर ल्यूक पोमर्शबाख को पुलिस ने एक आप्रवासी भारतीय महिला जोहाल हमीद के साथ बदसलूकी करने और उनके ब्वॉय फ्रेंड की पिटाई करने के आरोपों में गिरफ्तार कर लिया. हालांकि बाद में इस मामले को अदालत के बाहर सुलझा लिया गया था.डेक्कन चार्जर की तरफ से मध्यम गति के तेज गेंदबाज टीपी सुधीन्द्र पर एक स्टिंग ऑपरेशन में मैचों की स्पॉट फिक्सिंग के लिए पकड़े जाने के बाद आजीवन प्रतिबंध लगा दिया गया. यूपी के खिलाड़ी शलभ श्रीवास्तव पर मैच फिक्सिंग के आरोपों में पांच साल का प्रतिबंध लगा दिया गया. इसी सिलसिले में मोहनीश मिश्र, अमित यादव और अभिनव बाली पर भी एक साल का प्रतिबंध लगाया गया.पुणे वारियर के खिलाड़ी राहुल शर्मा और वायने पार्नेल मुंबई में आयोजित एक रेव पार्टी में शामिल होने के दौरान पकड़े गए. डेक्कन चार्जेर्स को भी बीसीसीआई को फ्रैंचाइजी फी न भर पाने के लिए आईपीएल से बाहर कर दिया गया.दिल्ली पुलिस की विशेष पुलिस शाखा ने तेज गति के गेंदबाज एस श्रीसंत, घरेलू खिलाड़ी अजीत चांडिला और अकिंत चव्हाण को क्रिकेट मैचों की स्पॉट फिक्सिंग में कथित तौर पर शामिल होने के आरोपों में गिरफ्तार कर लिया. इन पर आईपीएल के मौजूदा सत्र में राजस्थान रॉयल्स के तीन मैचों की स्पॉट फिक्सिंग का आरोप लगाया गया है. इन तीनों को पुलिस हिरासत में दिल्ली लाया गया है.(बीबीसी हिन्दी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर 

फ़ॉलो भी कर सकते हैं.)"
international,"यहां 1875 में पहली बार अज़बैजानी भाषा अकिंची नाम से अख़बार छपा था. प्रेस दिवस उसी के उपलक्ष्य में मनाया जाता है. अज़रबैजान के पूर्व राष्ट्रपति हेदार अलीयेव ने 2010 से इसे प्रत्येक वर्ष मनाना शुरू किया. इस वर्ष उनके उत्तराधिकारी और बेटे इल्हाम अलीयेव ने मुफ़्त फ़्लैट्स के साथ ही प्रेस का विकास और पत्रकारों के लिए फ़्लैट्स के एक और ब्लॉक बनाने के लिए फंड का ऐलान किया.फ़्लैट खरीदने का प्लान है तो अच्छी ख़बरसिंगापुर: सबसे महंगे शहर में 'आम' ज़िंदगीबाकु के बाहरी इलाके में इस एक कमरे के फ़्लैट की औसत लागत 84,300 मनत (लगभग 32 लाख रुपये) है, जबकि वहां औसत वेतन 500 मनत (19,124 रुपये) प्रति माह मिलता है.यह पहली बार नहीं है जब पत्रकारों को इस तरह का ईनाम मिला है. सरकार ने 2013 में पत्रकारों के लिए फ़्लैट्स बनाने की योजना की शुरुआत की.बाकु में नए फ़्लैट्स के उद्घाटन समारोह के दौरान अलीयेव ने कहा, ""अधिकारी जानते हैं कि अभिव्यक्ति की स्वतंत्रता और मीडिया उनके काम में किसी भी कमी की इजाज़त नहीं देगा. और इसलिए पत्रकार मेरे मददगार हैं. मैं आपका शुक्रगुजार हूं.""अलीयेव ने उस मौके पर कहा था कि अज़रबैजान ने पूरी तरह अभिव्यक्ति की स्वतंत्रता सुनिश्चित कर रखा है और यहां मीडिया पर कोई प्रतिबंध नहीं है. लेकिन अमरीका स्थित मीडिया वाचडॉग फ्रीडम हाउस का का अलग ही मानना है. उसके अनुसार इस देश में मीडिया स्वतंत्र नहीं है. 2017 के वर्ल्ड प्रेस फ्रीडम इंडेक्स में अज़रबैजान 180 देशों के बीच 162वें नंबर पर है.(बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक और ट्विटर पर फ़ॉलो भी कर सकते हैं.)"
india,"सफ़ेद संगमरमर से बना ताजमहल प्रदूषण के कारण पीला पड़ रहा है. इसलिए अब इसकी सुंदरता को बनाए रखने के लिए उस एक ख़ास लेप लगाया जाएगा.ये चौथा मौक़ा है जब 17वीं सदी में बने ताजमहल की रंगत को बचाए रखने के लिए इस तरह की कवायद हो रही है.इससे पहले साल 2008 में ताजमहल पर मड-पैक लगाया गया था.ताजमहल के आसपास प्रदूषण के स्तर में कोई कमी नहीं आई है और इसलिए एक बार फिर ताजमहल की सफ़ाई की ज़रूरत महसूस हो रही है.भारत पुरातत्व सर्वेक्षण के अधिकारी बीएम भटनागर ने समाचार एजेंसी पीटीआई से कहा, ""शहर में बढ़ रहे प्रदूषण के कारण सफ़ेद संगमरमर पीला पड़ रहा है और अपनी चमक खो रहा है.""भटनागर ने कहा कि पुरातत्व सर्वेक्षण के रसायन विभाग ने ताजमहल के लिए मड पैक (उबटन) बनाने की प्रक्रिया शुरू कर दी है.ये उपाय महिलाओं द्वारा अपने चेहरे को निख़ारने के लिए इस्तेमाल की जाने वाली पारंपरिक उबटन विधि पर आधारित है.भटनागर ने बताया कि ताजमहल के प्रदूषण प्रभावित हिस्सों पर उबटन की दो मिलीमीटर मोटी परत लगाकर छोड़ दी जाएगी और फिर उसे अगले दिन हटाया जाएगा.भटनागर ने बताया, ""सतह से अशुद्धियों को हटाने के लिए उबटन के सूखने पर परत को नरम नाइलोन ब्रश से हटाया जाएगा है और शुद्ध पानी से धोया जाएगा.""इससे पहले 1994, 2001 और 2008 में ताजमहल का इस तरह लेप लगाया जा चुका है.भटनागर ने बताया कि पिछली बार क़रीब साढ़े दस लाख रुपए के ख़र्च पर विशेषज्ञों के एक दल ने छह महीने के भीतर ताजमहल के छोटे-छोटे हिस्सों का इस तरह लेप लगाया गया था और इससे पर्यटकों को किसी परेशानी का सामना नहीं करना पड़ा था.पश्चिमी उत्तर प्रदेश के आगरा में यमुना तट पर बना ताजमहल विश्व की सबसे ज़्यादा पहचानी जाने वाली इमारतों में से एक है.बादशाह शाहजहाँ ने 1653 में ने अपनी तीसरी और सबसे प्रिय पत्नी मुमताज महल की याद में ताजमहल को मकबरे के रूप में बनवाया था. मुमताज महल की मौत चौदहवें बच्चे को जन्म देते हुए हुई थी.सफ़ेद संगरमरमर से बने और बेशक़ीमती पत्थरों से जड़े गुंबदों और मीनारों वाला ताजमहल मुग़ल काल की वास्तुकला का सबसे बेहतरीन नमूना माना जाता है.1983 में यूनेस्को ने ताजमहल को विश्व विरासत स्थल का दर्जा दिया गया था. हर साल यहाँ कई लाख पर्यटक पहुँचते हैं.(बीबीसी हिंदी का एंड्रॉयड मोबाइल ऐप डाउनलोड करने के लिए 

क्लिक करें. आप ख़बरें पढ़ने और अपनी राय देने के लिए हमारे 

फ़ेसबुक पन्ने पर भी आ सकते हैं और 

ट्विटर पर फ़ॉलो भी कर सकते हैं.)"
international,"अल जज़ीरा अमरीका चार करोड़ अस्सी लाख अमरीकी घरों में उपलब्ध होगा और इसमें रोज़ाना 14 घंटे समाचार प्रसारित किए जाएंगे.यह नया टीवी नेटवर्क करंट टीवी की जगह लेगा. अमरीका के पूर्व उप राष्ट्रपति अल गोर द्वारा स्थापित किए गए इस टीवी नेटवर्क को अल जज़ीरा ने जनवरी 2013 में 50 करोड़ डॉलर में अधिग्रहित किया था.हालाँकि चैनल के प्रसारित के लिए अभी अल जज़ीरा को टाइम वार्नर केबल जैसे मुख्य ऑपरेटरों के साथ समझौते करने पड़ेंगे. अल जज़ीरा का कहना है कि वह अमरीकी चैनलों के मुक़ाबले कम विज्ञापन प्रसारित करेगा. अल जज़ीरा प्रति घंटा क़रीब 6 मिनट के विज्ञापन देगा जबकि अमरीकी नेटवर्क औसतन हर घंटे क़रीब 15 मिनट विज्ञापन प्रसारित करते हैं.दुनियाभर में अल जज़ीरा 130 देशों के 26 करोड़ से अधिक घरों में देखा जाता है.हालाँकि इससे पहले अल जज़ीरा अमरीका में दर्शकों को आकर्षित करने में संघर्ष करता रहा है क्योंकि अल जज़ीरा को अमरीका विरोधी माना जाता रहा है.साल 2010 में मुख्य अमरीकी टीवी नेटवर्कों द्वारा न दिखाए जाने के कारण अल जज़ीरा ने पूर्व अमरीकी राष्ट्रपति जॉर्ज बुश के प्रशासन पर आक्रामक द्वेषाभाव के आरोप लगाए थे.जनवरी 2013 में जब अल जज़ीरा द्वारा करंट टीवी के अधिग्रहण की घोषणा की गई थी तब टाइम वार्नर केबल ने करंट टीवी को दिखाना बंद कर दिया था.अमरीका के दूसरे सबसे बड़े टीवी ऑपरेटर टाइम वार्नर ने कहा था, 'करंट टीवी के साथ हमारा समझौता ख़त्म हो गया है और अब हम इसका प्रसारण नहीं करेंगे. जितना जल्दी हो सकेगा हम चैनल को दिखाना बंद कर देंगे.'अल जज़ीरा का कहना है कि उसका नया शेड्यूल अमरीकी दर्शकों को राष्ट्रीय और अंतरराष्ट्रीय मामलों की निष्पक्ष और गहन कवरेज देने के वादे को पूरा कर रहा है.एबीसी न्यूज़ के पूर्व अधिकारी और अल जज़ीरा अमरीका के अध्यक्ष कैट ओ ब्रॉयन ने कहा, 'हम अनूठा तरीका लेकर आ रहे हैं और हमारी दक्षता और शोध हमें विश्वास देते हैं कि हम अमरीकी दर्शक को वह दे पाएंगे जो वे देखना चाहते हैं. 'इस नए टीवी नेटवर्क में करीब 850-900 पत्रकारों को नौकरी पर रखा जाएगा जो अमरीका के 12 शहरों में काम करेंगे.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और ट्विटर पर 

फ़ॉलो भी कर सकते हैं.)"
entertainment,"हाल ही में एक समारोह में सलमान से जब शादी के इरादे पर सवाल किया गया तो वह बोले, ""मुझे बच्चे दे दो पर उनकी माँ मुझे नहीं चाहिए.""(सलमान ने पूरी नहीं की कमिटमेंट)इसके बाद सलमान ने कहा, ""अगर मैं अपनी पहली गर्लफ़्रेंड से शादी कर लेता तो मैं आज दादा होता.""सलमान ने अपने बारे में कहा, ""मैं अपने आप को एक बुरा बॉयफ्रेंड मानता हूं. लेकिन मैं अच्छा दोस्त ज़रूर हूं.""माधुरी दीक्षित और जूही चावला जैसे बड़े सितारों की मौजूदगी वाली फ़िल्म 'गुलाब गैंग' को कंगना रानाउत की 'क्वीन' ने पीछे छोड़ दिया.बॉक्स ऑफ़िस विशेषज्ञों के मुताबिक़ सात मार्च को रिलीज़ हुई इन दोनों फ़िल्मों में से 'क्वीन' ने 'गुलाब गैंग' से ज़्यादा व्यापार किया.साथ ही समीक्षकों की तरफ़ से भी 'क्वीन' को लगातार तारीफ़ मिल रही है, जबकि 'गुलाब गैंग' को आलोचनाओं का सामना करना पड़ा है.फ़िल्म 'भूतनाथ रिटर्न्स' के लिए अमिताभ बच्चन के साथ रैप गाने वाले यो यो हनी सिंह अब रणबीर कपूर को अपनी आवाज़ पर नचाएंगे.'भूतनाथ रिटर्न्स' का ये रैप सॉन्ग अगले महीने लॉन्च किया जाएगा.ख़बरों के मुताबिक़ टी सीरीज़ के मालिक भूषण कुमार ने रणबीर कपूर की एक आने वाली फ़िल्म के लिए यो यो हनी सिंह को गाने का प्रस्ताव दिया है.इस फ़िल्म के निर्देशक विक्रमादित्य मोटवाने हैं.यो यो हनी सिंह इससे पहले शाहरुख़ ख़ान और अक्षय कुमार जैसे सितारों के लिए भी गाना गा चुके हैं.(बीबीसी हिंदी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)"
sport,"किंग्स इलेवन पंजाब के 134 रनों के जवाब में कोलकाता नाइट राइडर्स 20 ओवर में सात विकेट के नुकसान पर 132 रन ही बना पाई.पंजाब की जीत के सूत्रधार पीयूष चावला रहें जिन्होंने तीन विकेट लेकर मेजबान टीम का बल्लेबाजी क्रम ध्वस्त कर दिया.भार्गव भट्ट ने भी शानदार गेंदबाजी करते हुए पहले कप्तान गौतम गंभीर का विकेट झटक लिया और फिर क्रिज पर मजबूत दिख रहे मनोज तिवारी को पवैलियन वापस भेजा.बाद में बल्लेबाजी कर रही कोलकाता नाइट राइडर्स की शुरूआत अच्छी रही. कप्तान गौतम गंभीर ने 22 रन बनाए जिनके बाद देबब्रत दास पारी की आखिरी ओवर तक क्रीज पर डटे रहें. लेकिन उनके नाबाद 35 रन बेकार साबित हुए और कोलकाता दो रन से मैच हार गई.इससे पहले टॉस जीतकर पहले गेंदबाजी कर रहे कोलकाता नाइट राइडर्स के गेंदबाजों के आगे किंग्स इलेवन पंजाब संघर्ष करती दिखी.कोलकाता के गेंदबाज सुनील नारायण ने शानदार गेंदबाजी करते हुए पांच विकेट झटके.कप्तान गंभीर ने नारायण को शुरूआती ओवरों में ही मौका दिया जिसका फायदा कोलकाता को मिला और तीसरे ही ओवर में पांच रनों के निजी स्कोर पर एडम गिलक्रिस्ट की विदाई हो गई.पिछले मैच में अच्छी पारी खेल चुके शॉन मार्श इस मैच में केवल एक ही रन बना पाए और नारायण की गेंद पर बोल्ड आउट हो गए.वल्थाटी के बाद खेलने आए डेविड हसी के 32 रन के योगदान से पंजाब की पारी में थोड़ी मजबूती दिखी, हालांकि उनके आउट होने के बाद बाकि बल्लेबाज ज्यादा देर तक नही टिक पाए."
entertainment,"शाहिद कपूर ने 'मौसम', 'तेरी मेरी कहानी' और इस साल रिलीज़ हुई 'फटा पोस्टर निकला हीरो' से नाकामी की हैट्रिक बना डाली. शाहिद पूरा दोष किस्मत पर डाल देते हैं.आने वाली फ़िल्म 'आर...राजकुमार' के बारे में बात करते हुए जब पिछली नाकामियों की बात चली तो वो बोले, ""मेरी किस्मत ख़राब है. इसके अलावा और कोई वजह नहीं है. कई बार आपको अपना काम अच्छा नहीं लगता लेकिन फ़िल्म चल जाती है. कई बार इसका उल्टा होता है. तो बस मुझे थोड़े से लक की ज़रूरत है.""लगातार फ़्लॉप फ़िल्मों के बाद भी शाहिद ये मानने को तैयार नहीं कि उनकी लोकप्रियता में कोई कमी आई.वो कहते हैं, ""भगवान का शुक्र है कि अब भी दर्शक मुझे पसंद करते हैं. उम्मीद करता हूं कि मेरा भाग्य जल्द ही बदलेगा.""अपने ख़ुद के काम का विश्लेषण करते हुए वो कहते हैं कि 'जब वी मेट' उनकी सर्वश्रेष्ठ फ़िल्म है जबकि विशाल भारद्वाज की 'कमीने' में वो अपने अभिनय को बेहतरीन मानते हैं.पिछले दिनों ख़बरें आईं कि शाहिद के पिता पंकज कपूर उनके लिए लड़की देखने पंजाब गए. ऐसी ख़बरों को शाहिद ने बकवास करार दिया. वो कहते हैं, ""मैं और पापा अपने-अपने काम में व्यस्त हैं. उनके पास इतना टाइम नहीं कि वो मेरे लिए लड़की देखें. वैसे भी मैं अपनी पसंद की लड़की के साथ शादी करूंगा. पापा की भी इसी बात पर सहमति होगी.""शाहिद ने माना कि पिछले दो सालों से वो किसी रिलेशनशिप में नहीं है और इस बात को लेकर वो बड़े ख़ुश भी हैं. करियर की शुरुआत में शाहिद का नाम पहले अभिनेत्री करीना कपूर और फिर विद्या बालन और प्रियंका चोपड़ा के साथ जुड़ चुका है.'आर...राजकुमार' के निर्देशक हैं प्रभु देवा और उनकी हीरोइन हैं सोनाक्षी सिन्हा जिनके बारे में शाहिद कपूर कहते हैं, ""सोनाक्षी संपूर्ण हीरोइन हैं. बेहतरीन अभिनय करती हैं. शानदार डांस करती हैं. सेट पर बेहद सहज रहती हैं. कोई नखरे नहीं हैं उनके. बड़ा मज़ा आता है उनके साथ काम करके.""आर...राजकुमार 6 दिसंबर को रिलीज़ हो रही है.(बीबीसी हिन्दी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)"
science,"ये नई शुरू हुई कंपनी 'पॉओलो ऑल्टो' में एक चीनी रेस्तराँ के ऊपर से काम कर रही थी. जगह कोई ख़ास बड़ी नहीं थी और इंजीनियरों से भरी हुई थी. काले सोफ़े, लैंप और दीवारों पर चित्रकारी तथा फ़िल्मों के पोस्टर चिपके हुए.कार्नेगी मेलन विश्वविद्यालय से कंप्यूटर साइंस की इंजीनियर रुचि ने उसी साल की शुरुआत में वॉल स्ट्रीट पर एक बैंक की नौकरी सिर्फ़ तीन हफ़्तों बाद ही छोड़ दी थी.वह कहती हैं, ""मैं अचानक घबरा गई थी. दरअसल मैं ऐसी जगह काम करना चाहती थी जहाँ मुझे अपनी क्षमताओं का सही इस्तेमाल करने का मौक़ा मिलता.""वह इसके बाद कैलिफ़ोर्निया पहुँचीं, जहाँ उन्होंने 'ऑरैकल' में इंटरव्यू दिया और काम शुरू किया. तभी उन्हें एक दोस्त ने फ़ेसबुक के बारे में बताया.रुचि बताती हैं, ""मुझे उनके (फ़ेसबुक के) बारे में ज़्यादा पता नहीं था. मुझे ये भी नहीं पता था कि वे अब कैलिफ़ोर्निया से काम कर रहे हैं. मुझे लगा था कि वे अब भी बोस्टन में हार्वर्ड से ही काम कर रहे हैं.""वे मुझे ये सब बातें सैनफ़्रांसिस्को में 'ड्रॉपबॉक्स' कंपनी के अपने दफ़्तर में बैठकर बता रही थीं. 31 साल की रुचि अब 'ड्रॉपबॉक्स' में ऑपरेशंस की वाइस प्रेसिडेंट हैं.इस कंपनी के दफ़्तर में कर्मचारी, गलियारों से स्केट्स पहनकर या पैर से धक्का देकर चलने वाले छोटे दोपहिया साधन से आते-जाते हैं. इसी बीच में कुछ लोग अपने काम से ब्रेक लेकर पूल खेल रहे हैं या वीडियो गेम्स में लगे हैं. लोगों को इन व्यस्त पलों में कुछ आराम देने के लिए बेहतरीन संगीत का भी एक कमरा है.ख़ैर, फ़िलहाल हम रुचि से ये बात कर रहे थे कि उन्हें फ़ेसबुक में नौकरी कैसे मिली और वह कैसे वहाँ की पहली महिला इंजीनियर बनीं.रुचि कहती हैं, ""मैंने जब फ़ेसबुक में काम शुरू किया तो वहाँ सिर्फ़ 20 ही लोग थे. मैंने उसे हज़ार कर्मचारियों तक बढ़ते देखा और ये भी देखा कि फ़ेसबुक का इस्तेमाल करने वाले भी कैसे 50 लाख से बढ़कर एक अरब हो गए. मैंने देखा कि कैसे सिर्फ़ कॉलेज के छात्र-छात्राओं को जोड़ने का काम करने वाली एक सर्विस पूरी दुनिया में फैल गई.""वह बताती हैं, ""काफ़ी अफ़रा-तफ़री भरा समय था वो, मगर साथ ही बेहद ख़ूबसूरत अनुभव भी. मैंने सब कुछ वहीं सीखा.""फ़ेसबुक में आपको जो न्यूज़ फ़ीड दिखती है, उसे बनाने वाली टीम का हिस्सा थीं रुचि.तो आख़िर फ़ेसबुक की पहली महिला इंजीनियर होने का अनुभव कैसा था, मैंने उनसे पूछा?रुचि कहती हैं कि उन्हें अपने संस्थानों में अल्पसंख्यक होने की आदत थी, क्योंकि उनके इंजीनियरिंग स्कूल में भी 150 लोगों की क्लास में सिर्फ़ पाँच ही लड़कियां थीं.फ़ेसबुक के अपने अनुभव के बारे में वह कहती हैं, ""आपको ये सुनिश्चित करना होता था कि आपकी बात सुनी जाएगी, आपको सवाल पूछने होते थे. कई बार लोग आपसे कहेंगे कि आपने बहुत ही बेवकूफ़ी की बात की है तो आपको फिर से काम शुरू करना होगा. मगर कुल मिलाकर ये मेरिट के आधार पर तय होता था कि कौन आगे जाएगा, कौन नहीं. वहाँ सीखने के लिए बहुत ही अच्छा माहौल था.""फ़ेसबुक में ही उनकी मुलाक़ात उनके भावी पति से भी हुई. रुचि जहाँ फ़ेसबुक में पहली महिला इंजीनियर थीं तो उनके पति वहाँ पहले भारतीय इंजीनियर थे.फ़ेसबुक के संस्थापकों में से एक और मुख्य कार्यकारी मार्क ज़करबर्ग के बारे में जब मैंने पूछा तो उन्होंने कुछ सोच-विचार के बाद कहा कि उन्हें ज़करबर्ग के बारे में बात करना ज़्यादा पसंद नहीं है. लेकिन फिर उन्होंने बात की.उन्होंने बताया कि कैसे फ़ेसबुक ने जब न्यूज़ फ़ीड शुरू किया तो उसके ख़िलाफ़ यूज़र्स में ग़ुस्सा भड़का और उसे ख़त्म करने की माँग ने ज़ोर पकड़ लिया था.रुचि के अनुसार, ""जब न्यूज़ फ़ीड आया तो लगभग एक करोड़ लोग फ़ेसबुक का इस्तेमाल करते थे. मार्क इसकी घोषणा करने के लिए एक संवाददाता सम्मेलन में थे और लाखों लोगों ने इसका विरोध करना शुरू कर दिया.""पिछले ही साल रुचि ने उस घटना के बारे में ब्यौरा दिया भी था, ""उस समय 'मुझे फ़ेसबुक से नफ़रत है' या 'रुचि इसके लिए दोषी है' जैसे ग्रुप बन गए थे. लोग हमारे दफ़्तर के बाहर कैंप लगाकर जमा हो गए थे और विरोध कर रहे थे. मगर फिर हमें लगा कि हमारे विरोध करने वाले और इसे नापसंद करने वाले लोग दरअसल फ़ेसबुक के न्यूज़ फ़ीड के ज़रिए ही अपनी बात और ज़्यादा लोगों तक पहुँचा पा रहे थे.""रुचि बताती हैं कि उस समय मार्क ज़करबर्ग अपने फ़ैसले पर अडिग रहे.वह कहती हैं, ""किसी और कंपनी में देखें तो अगर आपके 10 फ़ीसदी इस्तेमाल करने वाले लोग किसी उत्पाद का बहिष्कार कर दें तो निश्चित रूप से आप या तो फ़ैसला बदल देंगे या उस बारे में कुछ करेंगे. लेकिन मार्क अपनी सोच और न्यूज़ फ़ीड के भविष्य को लेकर अड़े हुए थे.""रुचि ने जब साल 2010 में फ़ेसबुक छोड़ी तो कंपनी में डेढ़ हज़ार से ज़्यादा कर्मचारी थे और उसे इस्तेमाल करने वालों की तादाद 50 करोड़ तक पहुँच चुकी थी. उस समय रुचि अपनी कंपनी शुरू करना चाहती थीं इसलिए उन्होंने फ़ेसबुक को अलविदा कहा.पुणे शहर में बड़ी हुई इस लड़की ने पारिवारिक कारोबार सँभालने का सपना देखा था.उनके पिता दूसरी पीढ़ी के व्यापारी हैं और एक कंपनी चलाते हैं. उनके दादा का स्टेनलेस स्टील का बिज़नेस था.वे कहती हैं, ""हम एक उद्यमी परिवार के लोग हैं.""लेकिन अब वह अमरीका में थीं और कंप्यूटर साइंस पढ़ने और फ़ेसबुक में काम करने के बाद उनके लिए दुनिया के दरवाज़े खुल गए.इसलिए उन्हें पति के साथ साल 2010 में अपनी कंपनी 'कोव' स्थापित की. वहाँ इंजीनियरों की एक टीम की मदद से उन्होंने समुदायों और नेटवर्कों के लिए सॉफ़्टवेयर बनाए.अमरीका में आव्रजन के नियमों में ढिलाई के लिए लॉबिइंग कर रहीं रुचि बताती हैं, ""एक कर्मचारी से उद्यमी बनने की राह जटिल थी और मेरे जैसे बाहर से आए व्यक्ति के लिए मुश्किल भी. मैंने जब कोव शुरू की तो मैंने आव्रजन से जुड़े तीन वकीलों से बात की और उन्होंने मेरी कंपनी को एक लंबी सूची पकड़ा दी. उस सूची के आधार पर काम करके ही मैं किसी बाहर के व्यक्ति को अपने यहाँ काम पर रख सकती थी.""दो साल बाद फ़रवरी 2012 में 'कोव' को 'ड्रॉपबॉक्स' ने ख़रीद लिया. 'ड्रॉपबॉक्स' में इंटरनेट के ज़रिए फ़ाइलें शेयर की जा सकती हैं.छह साल पुरानी कंपनी 'ड्रॉपबॉक्स' के लगभग साढ़े सत्रह करोड़ यूज़र्स हैं और रुचि की भूमिका वहाँ काफ़ी अलग है.उन्होंने वहाँ लोगों को नौकरी देने से लेकर मार्केटिंग और कम्युनिकेशन तक पर काम किया है.मैंने पूछा कि क्या वे भारत में भी कुछ करने की योजना रखती हैं?इस पर रुचि ने बताया, ""अगर वहाँ कुछ करना आसान होता तो मैं ज़रूर करना चाहूँगी. भारत में कुछ नया और रोचक करना मुश्किल है. वहाँ काफ़ी मसले और परेशानियाँ आ जाती हैं. ऑफ़िस में कई बार तो अच्छा इंटरनेट कनेक्शन भी नहीं मिलता.""उन्होंने कहा, ""ये अमरीका के इस सिलिकन वैली जैसा आसान नहीं है, जहाँ अगर आपके पास कुछ नया करने की कोई योजना हो तो आप सिर्फ़ अपनी कड़ी मेहनत से वो सपना साकार कर सकें. लेकिन भारत में जो लोग कुछ नया कर रहे हैं मैं उनकी तारीफ़ करती हूँ. इसके लिए काफ़ी प्रतिबद्ध होना पड़ता है.""हँसते हुए वह बोलीं, ""मुझे लगता है कि अमरीका में मैंने ये सब काफ़ी आसानी से कर लिया है."" इसके बाद वे अगली मीटिंग के लिए अपने स्केट्स पर बढ़ गईं.(बीबीसी हिंदी का एंड्रॉयड मोबाइल ऐप डाउनलोड करने के लिए 

क्लिक करें. आप ख़बरें पढ़ने और अपनी राय देने के लिए हमारे 

फ़ेसबुक पन्ने पर भी आ सकते हैं और 

ट्विटर पर फ़ॉलो भी कर सकते हैं.)"
international,"इस कूटनयिक का नाम सीआईए एजेंट रयान फोगल बताया गया है. उन्हें रात को हिरासत में भी लिया गया हालांकि बाद में छोड़ दिया गया.रूसी विदेशी मंत्रालय की वेबसाइट के मुताबिक उन्हें परसोना नॉन ग्राटा घोषित कर दिया गया है और रूस में अमरीका के राजदूत माइकल मैकफॉल को भी तलब किया गया है.रिपोर्टों के मुताबिक अमरीकी कूटनयिक को कथित तौर पर काफी़ पैसों और तकनीकी उपकरणों के साथ पकड़ा गया. साथ ही ये भी कहा जा रहा है कि उनके पास कथित तौर पर उस रूसी एजेंट के लिए कुछ लिखित निर्देश थे जिन्हें वो जासूस बनाना चाहते थे.रूस के सरकारी टीवी पर एक कागज़ दिखाया गया है और कहा गया है अमरीकी कूटनयिक ने ये चिट्ठी रूसी अधिकारी को लिखी थी.चिट्ठी में सहयोग के बदले एक लाख डॉलर की पेशकश की गई है और लिखने वाले ने ख़ुद को प्यारा दोस्त बताया है.मॉस्को में बीबीसी के संवाददाता स्टीव रोजनबर्ग के मुताबिक सीरिया मुद्दे को लेकर अमरीका और रूस के रिश्ते इस समय नाजुक दौर से गुजर रहे हैं. लेकिन इस घटना से दोनों देशों के राजनयिक संबंधों में कोई दीर्घकालिक प्रभाव पड़ने की संभावना नहीं हैं.मॉस्को में बीबीसी के संवाददाता स्टीव रोजनबर्ग के मुताबिक सीरिया मुद्दे को लेकर अमरीका और रूस के रिश्ते इस समय नाजुक दौर से गुजर रहे हैं. लेकिन इस घटना से दोनों देशों के राजनयिक संबंधों में कोई दीर्घकालिक प्रभाव पड़ने की संभावना नहीं हैं.

अमरीका और 

रूस ने हाल ही में बॉस्टन धमाकों के बाद सुरक्षा सहयोग को बढ़ाने की इच्छा जाहिर की थी.(बीबीसी हिन्दी के क्लिक करें 

एंड्रॉएड ऐप के लिए क्लिक करें. आप हमें क्लिक करें 

फ़ेसबुक और क्लिक करें 

ट्विटर पर भी फ़ॉलो भी कर सकते हैं.)"
entertainment,"लेकिन इंडियन सिनेमा के लिए काफी लोकप्रिय माने जाने वाले 'जियो फिल्मफेयर पुरस्कार' में इस बार बड़ी तब्दीली देखने को मिलेगी.14 जनवरी को मुंबई में आयोजित होने वाले 'जियो फिल्मफेयर पुरस्कार' के लिए चार पाकिस्तानी कलाकारों को भी नामांकित किया गया है. और यह अपने आप में एक रिकॉर्ड है.नामांकन की लिस्ट जारी कर दी गई है.फ़वाद खान को पिछले साल फिल्म 'खूबसूरत' के लिए 'बेस्ट मेल डब्यू' का पुरस्कार मिल चुका है, जबकि राहत फतेह अली खान को फिल्म 'इश्किया' के गीत 'दिल तो बच्चा है जी' के लिए साल 2011 में पुरस्कार से सम्मानित किया जा चुका है.उल्लेखनीय है कि पाकिस्तानी कलाकारों के भारतीय फिल्मों में काम करने को लेकर बॉलीवुड भी दो धड़ों में बंटा हुआ है.दूसरी ओर नामांकन जारी किए जाने के बाद से सोशल मीडिया पर एक बहस छिड़ी हुई है.इसमें ज्यादातर लोग इस बात से नाराज़ दिख रहे हैं कि अक्षय कुमार को बेहतरीन अभिनय की श्रेणी में नामित क्यों नहीं किया गया.(बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक और ट्विटर पर फ़ॉलो भी कर सकते हैं.)"
science,"एक नए शोध के मुताबिक 'ओ पाज़िटिव' ब्लड ग्रुप वाली महिलाओं को गर्भधारण करने में मुश्किलें आ सकती हैं क्योंकि उनके अंडाणु कम हो सकते हैं.वैज्ञानिकों का कहना है कि 'ए पाज़िटिव' ब्लड ग्रुप की महिलाओं के लिए तुलनात्मक दृष्टि से गर्भधारण करना इसलिए आसान है क्योंकि उनके अंडाणुओं का स्तर बेहतर होता है.इस शोध के लिए न्यूयॉर्क और येल विश्वविद्यालय के ऐल्बर्ट आइंस्टाइन कॉलेज के विशेषज्ञों ने 35 की औसत उम्र की उन 560 महिलाओं के साथ काम किया जो प्रजनन के लिए इलाज़ करवा रही थीं.इस शोध के परिणाम का मतलब ये हुआ कि अब किसी महिला के प्रजनन संबंधी इलाज़ के लिए उसके ब्लड ग्रुप पर ध्यान दिए जाने की ज़रूरत ज़्यादा होगी.'ए' ब्लड ग्रुप वाले लोगों के ख़ून में 'ऐंटिजन ए' होता है.ये एक प्रोटीन है जो कोशिकाओं की सतह पर होता है. 'ऐंटिजन ए', 'ओ ब्लड ग्रुप' के लोगों में नहीं पाया जाता.ऐल्बर्ट आइंस्टाइन कॉलेज के डॉक्टर ऐडवर्ड नेजात का कहना है कि 'ए और एबी' ब्लड ग्रुप वाली महिलाओं की बच्चेदानी में अंडाणुओं की संख्या कम होने की संभावना कम होती है.डॉक्टर ऐडवर्ड नेजात ने कहा कि अभी इस क्षेत्र में और शोध की आवश्यकता है लेकिन अबतक इस विषय में जितना पता चला है, वो काफ़ी महत्वपूर्ण है.उनका कहना है कि महिला की प्रजनन शक्ति निर्धारित करने में उसकी उम्र ही सबसे अहम भूमिका निभाती है.ब्रिटिश फ़र्टिलिटी सोसायटी के टोनी रदरफ़ोर्ड का कहना है,"" ये पहला मौक़ा है जबकि शोधकर्ताओं ने प्रजनन शक्ति और ब्लड ग्रुप में संबंध दिखाया है.""उन्होंने कहा कि ये महत्वपूर्ण हो सकता है लेकिन इसके साथ साथ हॉरमोन और प्रजनन के लिए ज़रूरी दूसरे और पैमानों को एक साथ जोड़कर देखना होगा और इस पर अभी और शोध की आवश्यकता है."
science,"लूसी टाउनसेंड पूछते हैं कि बिना कुछ खर्च किए, कोई असुविधा या शर्मिंदगी उठाए यदि लोग फ़िट रहना चाहते हैं तो उन्हें क्या करना चाहिए.कसरत से दूर रहने वाले लोगों के लिए फ़िटनेस गुरु की तरफ से यहां पांच आसान व्यायाम बताए जा रहे हैं जिनकी मदद से वे फ़िट रह सकते हैं.फ़िट रहने के लिए सबसे आसान उपाय है ज़्यादा से ज़्यादा पैदल चलना और एलिवेटर की जगह सीढ़ियों का इस्तेमाल. दिन भर में सीढ़ियों से पांच दफ़ा उतरें और पांच दफ़ा चढ़ें.शारीरिक सक्रियता बढ़ाने के लिए कोई ज़रूरी नहीं कि जिम जाकर घंटों कसरत की जाए. फ़िटनेस गुरु रोज़मेरी कोनली की सलाह है कि यह काम घर में ही आसानी से किया जा सकता है.रोज़मेरी कहती हैं, ""घर की सीढ़ियां चढ़ें और उतरें. इसमें न तो पैसे लगते हैं और न कोई परेशानी है. यह आसान है. इसमें ज्यादा वक़्त भी नहीं लगता और आपकी सांसें भी नहीं फूलती.""दूसरी आसान तरक़ीब है एक और आसान व्यायाम. फर्श की ओर चेहरा कीजिए, बाहें एल आकार में बांधिए, पांव सीधे रखते हुए नितंब और शरीर को एक सीध में लाइए. फिर दंड लगाइए.बूटकैंप पाइलेट्स के प्रबंधक इलियट लेक के अनुसार वैसे तो कुछ लोग दंड लगाना पसंद नहीं करते, पर शारीरिक सक्रियता बढ़ाने के लिए यह सबसे बेहतर कसरत मानी गई है.वे बताते हैं, ""यदि इसे हफ़्ते में तीन बार 30 सेकेंड के लिए किया जाए, तो इससे काफ़ी लाभ मिलेगा.""इस कसरत में पेट, पीठ, नितंब, कूल्हे सहित शरीर के निचले और ऊपरी हिस्से को जोड़ने वाली अंदरूनी मांसपेशियां सक्रिय हो जाती हैं. इसके कई फ़ायदों में से निकले हुए पेट का अंदर जाना और शरीर के चलने-फिरने के ढंग में सुधार शामिल है. यही नहीं, इससे रीढ़ की हड्डियों की मज़बूती भी बढ़ती है.तीसरा आसान उपाय कुछ अलग हटकर है. कोनली अपने ट्विटर अकाउंट से रोज़ 20:00 (जीएमटी) बजे फ़िटनेस सेशन चलाती हैं.वे कहती हैं, ""ये व्यायाम मुश्किल है. इसमें आपके पसीने भी छूट सकते हैं.""""इस व्यायाम में शारीरिक सक्रियता बढ़ाने के लिए कार धोना एक अच्छा विकल्प है. साथ ही बागवानी और लॉन की घास काटने में भी अच्छी-खासी ऊर्जा ख़र्च होती है.""कोनली कहती हैं कि इन गतिविधियों के कई फ़ायदे हैं. ऐसे हल्के व्यायाम से दिल की धड़कन की गति दुरुस्त रहती है. एनएचएस हर हफ़्ते कम से कम 150 मिनट मध्यम गति के एरोबिक एक्सरसाइज़ करने की सलाह देता है.कसरत करने में आलस करने वालों के लिए चौथी कसरत कुछ दिलचस्प और बेहद आसान है. कोनली की तरक़ीबों में से यह एक और तरक़ीब है.वे कहती हैं, ""इस व्यायाम के लिए पहले अपने सोफ़े के अगले हिस्से पर ठीक से बैठ जाएं. फिर अपना दायां पैर ऊपर उठाएं और हवा में पैर के अंगूठे से 'ए' लिखिए. अब बायां पांव उठाएं और उससे भी वही प्रक्रिया दोहराएं.""वे कहती हैं, ""यह कसरत तो टीवी देखते-देखते भी आराम से की जा सकती है.""अगर आप फ़िट रहना चाहते हैं और अपना वज़न कम करना चाहते हैं और इसके लिए समय नहीं है, तो निराश मत हों. यह पांचवां और अंतिम उपाय अपनाएं.लागबोराह विश्विद्यालय में शारीरिक गतिविधि और सार्वजनिक स्वास्थ्य में वरिष्ठ व्याख्याता डॉ. लॉरेन शेरार कहते हैं, ""नियमित समय पर उठना और टहलना फ़ायदेमंद होता है.""डॉ लॉरेन शेरार व्यायाम का तरीक़ा बताते हैं. ""अपने फ़ोन में कुछ निश्चित अंतराल का रिमाइंडर लगाएं. जब-जब अलार्म बजे, पांच मिनट के लिए खड़े हों या टहलिए.""शेरार इसके लिए आगाह करते हैं कि डॉक्टरों ने भी लंबे समय तक बैठने को हानिकारक बताया है.कहा गया है कि ज़्यादा वक़्त तक बैठने से लंबी उम्र नहीं होती.शेरार कहते हैं, ""प्रत्येक 30 मिनट पर पांच मिनट के लिए खड़े होना सेहतमंद और फ़िट रहने का सबसे अच्छा और आसान व्यायाम है.""(बीबीसी हिन्दी के एंड्रॉएड ऐप के लिए यहां 

क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं.)"
india,"

ताज मोहम्मद उदयपुर के गांव कनौड़ में रहते हैं. पढ़ाई में साधारण रहे हैं. कंप्यूटर चलाना नहीं जानते.ताज मोहम्मद ने जीवन में कड़े संघर्ष किए हैं. एक वक़्त ऐसा था जब उन्होंने केवल 20 रुपए रोज़ पर कबाड़ी का काम किया. फिर 4,500 रुपए रोज़ पर एक एनजीओ में काम किया.इसके बाद वे सरकारी नौकरी के लिए प्रतियोगिता परीक्षाएं देने लगे. आज वे सरकारी नौकरी करते हैं.ताज मोहम्मद बताते हैं, ""एक वक़्त ऐसा भी था जब हमारे पास पैसे नहीं थे, और हम पुराना केस हार चुके थे. हमारे घर की नीलामी के काग़ज़ भी निकल चुके थे.""ताज मोहम्मद को जीवन में बहुत सारी असफलताएं भी मिलीं लेकिन उन्होंने हौसला नहीं हारा. उन्हें उम्मीद थी कि कभी न कभी अच्छा होगा. और हुआ. उन्होंने 

केबीसी में एक करोड़ रुपए जीते.ताज मोहम्मद के पास 

केबीसी में जीते गए 

एक करोड़ रुपए को खऱ्च करने की ख़ास योजना है.उन्होंने बताया, ""सबसे पहले मैं अपनी बेटी की आंखों का इलाज करवाना चाहता हूं. उसकी दिमाग़ की नसें दबी हुई हैं. दूसरी योजना है कि इन पैसों से अनाथ लड़कियों की शादी करवाऊं. मेरी तीसरी प्राथमिकता है अपना एक मकान बनवाना.""ताज मोहम्मद दुनिया भर में लड़कियों के साथ हो रही ज्यादतियों पर काफ़ी संवेदनशील हैं. वे मादा भ्रूण हत्या के ख़िलाफ़ लड़ना चाहते हैं. वे अपने पैसों का अधिकांश हिस्सा सामाजिक कार्यों में लगाना चाहते हैं.वे सोचते हैं, ""मैं अगर दूसरे की बेटियों के लिए करूंगा तो मेरी बेटी को सबकी दुआएं लगेंगी, और वो ठीक हो जाएगी.""ताज मोहम्मद स्कूल में पढ़ाते हैं. उन्होंने इतिहास में एमए किया हुआ है. बीएड भी किया है. मगर 

एक अनोखी बात है कि वे स्कूल और कॉलेज की पढ़ाई में बहुत बेहतर नहीं रहे.ताज बताते हैं, ""मैं पढ़ने में बहुत तेज़ कभी नहीं रहा. हमेशा सेकेण्ड ही आता था. मगर पढ़ने की ललक थी इसलिए पढ़ता गया.""ताज मोहम्मद उदयपुर के कानौड़ गांव में रहते हैं. उन्हें मेट्रो सिटी में बसना पसंद नहीं.इसका कारण वे बताते हैं कि वे जहां रहते हैं वहां का माहौल उन्हें बहुत पसंद हैं. लोग मिलनसार हैं, सबकी सोच अच्छी है.एक और ख़ास बात है कि वे जहां रहते हैं वहां शिक्षा का माहौल बहुत अच्छा नहीं है. वहां के बच्चे आगे पढ़ने के लिए बाहर जाते हैं. उनके इलाक़े में बस एक ही कॉलेज है.ताज मोहम्मद के करोड़पति बनने से लोगों के बीच उनकी स्वीकार्यता, पहचान बदली है. बहुत तारीफ़ें मिलीं. मीडिया ने कवर किया. मगर ताज इतने संकोची है कि कहते हैं, ""मैं इतना क़ाबिल भी था कि वहां तक पहुंच गया?""वे चाहते हैं कि इतने पैसे मिलने के बाद भी वे पहले की तरह आम जीवन जीएं. लोगों से पहले की तरह मिलें, बातें करें.वे कहते हैं, ""पैसों से जिंदगी का फैलाव तो आ जाएगा, ज़िंदगी की गहराई नहीं आ पाएगी.""ताज मोहम्मद की बेटी सुफ़िया अभी पहली कक्षा में पढ़ती है. एक पिता के तौर पर ताज बेहद खुली सोच के हैं. वे अपनी इच्छाएं और सपने बेटी पर थोपना नहीं चाहते. वे उसे ख़ूब पढ़ाना चाहते हैं.वे कहते हैं, ""मैं जब अजमेर ग़रीब नवाज़ के यहां गया था तो यही दुआ मांगी थी कि बेटी हो. बेटे की कोई चाह नहीं है. जब बेटी हुई तो मैं ख़ुद को दुनिया का सबसे ख़ूबसूरत इंसान समझने लगा.""ताज मोहम्मद मानते हैं कि केबीसी में एक करोड़ जीतने के बाद स्कूल में लोगों का उनके प्रति नज़रिया ही बदल गया. सब कहते हैं, ये करोड़पति सर हैं.केबीसी में अपनी जीत के बारे में वे कहते हैं, ""इस दौर में सबसे ज्यादा दुआएं काम आती हैं, वरना ज्ञान तो साइड में रह जाता है. ज्ञान तो आप तब दिखाएंगे जब हॉट सीट पर आएंगें.""मोहम्मद रंगरेज़ को उम्मीद नहीं थी कि वे हॉट सीट पर पहुंचेगें. क्योंकि उन्हें कंप्यूटर चलाना नहीं आता.वे बताते हैं, ""मैं कंप्यूटर चलाना नहीं जानता. शुरू में ख़ूब ग़लतियां हुई थीं. मुश्किल से पहुंच गया तो फिर सवालों का सिलसिला शुरू हुआ.""ताज को कंप्यूटर स्टार्ट और बंद करना भी नहीं आता. मगर वे केबीसी की टैगलाइन ""सीखना बंद तो जीतना बंद"" में गहरा विश्वास रखते हैं.(बीबीसी हिंदी का एंड्रॉयड मोबाइल ऐप डाउनलोड करने के लिए 

क्लिक करें. आप ख़बरें पढ़ने और अपनी राय देने के लिए हमारे 

फ़ेसबुक पन्ने पर भी आ सकते हैं और

 ट्विटर पर फ़ॉलो भी कर सकते हैं.)"
international,"इस विचार को सबसे पहले ब्लेयर बोमैन ने सबके सामने रखा.उन्होंने देखा कि दूसरे ड्रिंक्स को भी इस तरह से मान्यता मिली हुई है.पिछले साल वर्ल्ड व्हिस्की डे को मिली क़ामयाबी के बाद इस शनिवार को दुनिया भर में कई आयोजन किए जा रहे हैं.एक अनुमान के मुताबिक इस तरह के आयोजनों की संख्या 120 से भी ज्यादा है.ब्लेयर बोमैन ने कहा, ""मुझे उम्मीद है कि यह अगले साल से भी बड़े स्तर पर आयोजित किया जाएगा. अंटार्टिका इकलौता ऐसा महाद्वीप है जहां वर्ल्ड व्हिस्की डे से जुड़ा कोई आयोजन नहीं हो रहा है.""लातिन अमरीकी देशों का अध्ययन कर रहे ब्लेयर बोमैन कहते हैं, ""जैसे ही मेरी पढ़ाई खत्म होगी. मैं अपना पूरा वक्त वर्ल्ड व्हिस्की डे को दूंगा. मुझे पूरा यकीन है कि इस आयोजन में कारोबार की पूरी संभावना है और मैं उसको लेकर बहुत उत्साहित हूं.""ब्लेयर ने बताया, ""पिछले साल मुझे ऐसा लगता था कि कारोबार के लिहाज से लोग मुझे खारिज कर सकते थे कि एक कम उम्र का लड़का जिसके पास कोई अनुभव नहीं है. लेकिन अब ड्रिस्ट्रीब्यूटर और शराब के कारोबारी इस बात से संभावना देख रहे हैं. उन्हें लगता है कि इस मौके का फायदा उठा सकते हैं और वे इसमें शामिल होने को लेकर उत्साहित हैं.""(

बीबीसी हिन्दी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर 

फ़ॉलो भी कर सकते हैं.)"
sport,"समाचार एजेंसी पीटीआई के अनुसार रवि शास्त्री को लगता है कि सचिन

 तेंदुलकर शायद अगले वर्ष इंग्लैंड से होने वाली टेस्ट श्रंखला में भाग ले सकते हैं.उन्होंने कहा, ""जैसा की आप सब को लगता रहा है, सचिन अभी क्रिकेट को अलविदा नहीं कहेंगे और खेलते रहेंगे. आप सब उन्हें अगले वर्ष लॉर्ड्स के मैदान पर होने वाले टेस्ट मैच में खेलते देखेंगे"".मुंबई शहर के बॉम्बे जिमखाना में दिलीप सरदेसाई मेमोरियल लेक्चर देते वक़्त 51 वर्षीय रवि शास्त्री ने सचिन के बारे में अपनी बेबाक 

राय रखी.पिछले कुछ महीनों में निरंतर कयास लगते रहे हैं कि 40 वर्ष के सचिन तेंदुलकर, जो अपने 200 वें टेस्ट मैच से मात्र दो टेस्ट दूर हैं, ये कीर्तिमान हासिल करते ही क्रिकेट से संन्यास ले सकतें हैं.हालांकि कुछ क्रिकेट समीक्षकों का मत है कि रवि शास्त्री सचिन तेंदुलकर के बेहद करीबी लोगों में से एक हैं और उनके इस तरह के बयान के पीछे कोई वजह या सच्चाई ज़रूर हो सकती है.इससे पहले भारतीय क्रिकेट बोर्ड ने वेस्टइंडीज़ के खिलाफ़ भारत में ही दो टेस्ट मैचों की श्रंखला आयोजित करने की घोषणा की थी.माना जा रहा था कि एकदिवसीय क्रिकेट से पहले ही संन्यास ले चुके 

सचिन तेंदुलकर 200 टेस्ट मैचों काकीर्तिमान पूरा करने के बाद शायद संन्यास लेंगे.वैसे इसी वर्ष के नवंबर महीने में भारतीय टीम का दक्षिण अफ़्रीकी दौरा पहले ही तय चुका था लेकिन वेस्टइंडीज़ के साथ श्रंखला के फ़ैसले के बाद हो सकता है उसे दिसंबर तक के लिए बढ़ाना पड़ जाए.रवि शास्त्री ने आगामी दौरों पर बात करते हुए इस बात के संकेत दिए कि हो सकता है दोनों दौरे ही संभव हों.उन्होंने कहा, ""आपस में बातचीत की शायद थोड़ी कमी थी लेकिन दक्षिण अफ़्रीका में भारतीय टीम कुछ तो क्रिकेट खेलेगी ही"".बहराल, जब भारत ने साल 2010-2011 में दक्षिण अफ्रीका का दौरा किया था तब सचिन तेंदुलकर ने अपने टेस्ट करियर का 50वां और 51वां शतक लगाया था.यही नहीं, सचिन ने अपना आखिरी शतक 2 जनवरी 2011 को दक्षिण अफ्रीका के खिलाफ केपटाउन में जमाया था और उसके बाद वह 21 टेस्ट मैच खेल चुके है लेकिन शतक नही जमा पाए है.(बीबीसी हिन्दी के एंड्रॉएड ऐप के लिए यहां

 क्लिककरें. आप हमें 

क्लिक करें फ़ेसबुक और 

क्लिक करेंट्विटर पर फ़ॉलो भी कर सकते हैं.) "
india,"बीबीसी के साथ बातचीत में किरण बेदी ने कहा कि अन्ना को गुमराह करने जैसे आरोप पूरी तरह से निराधार हैं और ऐसे आरोप वही लोग लगा रहे हैं जो कि लोकपाल कानून के संसद में पेश होने के बाद झल्लाए हुए हैं.वो कहती हैं कि अन्ना के अनशन में गोपाल राय और उनके साथियों ने जिस तरह से व्यवहार किया उससे साफ पता चलता है कि वो लोग यहां व्यवधान पैदा करने आए थे.उनका कहना था, ""ये सारे लोग लोकपाल की नींव थे लेकिन आज लोकपाल पारित हो रहा है और वो इस आंदोलन से अलग हो गए हैं तो झल्लाहट में अनाप-शनाप आरोप लगा रहे हैं. अन्ना पर गुमराह होने का आरोप लगा रहे हैं. आखिर अन्ना को कौन गुमराह कर सकता है.""उन्होंने कहा कि आम आदमी पार्टी अब राजनीतिक पार्टी बन गई है इसलिए उसके लिए भी अब राजनीतिक हित मायने रखने लगे हैं. जनलोकपाल के लिए आंदोलन के समय सब एक थे लेकिन इन लोगों ने आंदोलन से खुद को अलग कर लिया.ये पूछे जाने पर कि आम आदमी पार्टी को दिल्ली विधान सभा चुनाव में मिली अप्रत्याशित जीत की वजह क्या है, तो किरण बेदी का कहना था, "" आप पार्टी को जीत मिली है वो लोगों के गुस्से का नतीजा है. लोग भ्रष्टाचार से बेहद दुखी थे. दूसरे भ्रष्टाचार के खिलाफ जो अन्ना का आंदोलन पिछले तीन साल से चल रहा था, उन सबने राजनीतिक पार्टियों के खिलाफ लोगों को खड़ा कर दिया.""किरण बेदी कहती हैं कि यदि हम लोग अन्ना को गुमराह कर रहे हैं तो ये लोग यानी आम आदमी पार्टी के लोग क्या कर रहे हैं.किरण बेदी के मुताबिक ये लोग तो देश को गुमराह कर रहे हैं क्योंकि यदि सही जनलोकपाल संसद में बन रहा है तो क्या सच बोलना गलत है. हमने तो दोनों ही पार्टियों को इसके लिए धन्यवाद दिया है.किरण बेदी के मुताबिक जनलोकपाल जो हम लोग चाहते थे, संसद में पेश किया गया बिल लगभग उसी तरह का है और आज यदि संसद उसे पास कर रही है तो फिर दिक्कत क्या है. उनका कहना है कि लड़ाई जनलोकपाल के लिए थी और वो हमें अब मिल रहा है तो जिंदगी भर हम विरोध प्रदर्शन के लिए थोड़ी बने हुए हैं.उनका कहना था कि अन्ना ने ये कहा है कि यदि पूरा जनलोकपाल नहीं मिला है तो भी जो मिल रहा है उसे चलने दो. बाद में उसमें बदलाव कर लिया जाएगा.वो कहती हैं कि अच्छे काम करने पर भी यदि आप तारीफ नहीं करते तो लोग आपको शक की निगाह से देखने लगते हैं. ये ठीक नहीं है.आम आदमी पार्टी पर निशाना साधते हुए किरण बेदी ने कहा कि लोकपाल को जोकपाल कहना देश को गुमराह करना है. आज जब राजनीतिक दल मिलकर कोई अच्छा काम कर रहे हैं तो उन्हें ये करने नहीं दिया जा रहा है.(बीबीसी हिन्दी के क्लिक करें एंड्रॉएड ऐप के लिए

 यहां क्लिक कर सकते हैं. आप हमें 

फ़ेसबुक और 

ट्विटर पर फ़ॉलो भी कर सकते हैं.)"
science,"परंपरागत स्मार्टवॉच की तरह दिखने वाली निसान निस्मो चालक के दिल की धड़कन, तापमान और शरीर से जुड़ी दूसरी गतिविधियों पर निगरानी रखने में सक्षम है.साथ ही यह स्मार्टवॉच कार की औसत रफ़्तार और ईंधन खपत पर नज़र रखने में भी चालक की मदद करती है.विशेषज्ञों का कहना है कि ये कार में कनेक्टिविटी बढ़ाने की दिशा में एक अहम कदम हो सकता है.व्हट कार के मुख्य संपादक चेस हैलेट ने कहा, ""कार निर्माताओं का ज़ोर अब कनेक्टिविटी बढ़ाने पर है. कार में इंटरनेट आ रहा है और कंज़्यूमर इलेक्ट्रॉनिक्स घड़ी पर लगाए जा सकने वाले कनेक्शनों की बारी है. निसान ने इस मामले में बाजी मारी है और दोनों को एकसाथ मिला लिया है.""निस्मो वॉच को कार में मौज़ूद कम्प्यूटर सिस्टम से जोड़ा जा सकता है ताकि कार के टेलीमेटिक्स और परफॉर्मेंस डेटा पर नज़र रखी जा सके.साथ ही निस्मो का इस्तेमाल करने वाले इस गैजेट के ज़रिए निसान से संदेश हासिल कर सकते हैं.निसान निस्मो को 22 सितंबर तक चलने वाले फ्रैंकफर्ट मोटर शो की शुरुआत से पहले लॉन्च किया गया.यूरोप में निसान के मार्केटिंग कम्यूनिकेशंस जनरल मैनेजर गैरेथ डंसमोर ने कहा, ""पहनी जाने वाली तकनीक का प्रचलन तेज़ी से बढ़ रहा है और हम इसका इस्तेमाल कर लाभ उठाना चाहते हैं.""हाल के दिनों में कई कंपनियों ने अपनी स्मार्टवॉच बाज़ार में उतारी हैं.सैमसंग ने गैलेक्सी गीयर और सोनी ने स्मार्टवॉच 2 को लॉन्च किया है.चेस हैलेट कहते हैं कि कंज़्यूमर इलेक्ट्रॉनिक्स फर्मों की तुलना में कार कनेक्टेड घड़ियां ज़्यादा फायदेमंद हो सकती हैं.उन्होंने कहा, ""कल्पना कीजिए कि किसी सर्द दिन आप कार में बैठने से पहले ही उसे गर्म कर पाएं या बारिश की संभावना के कारण कार की छत बंद कर सकें.""गैरेथ डंसमोर के मुताबिक़ निसान लीफ इलेक्ट्रिक कार में पहले ही चालक को मोबाइल फ़ोन के ज़रिए कनेक्ट होने की सुविधा मौजूद है और कंपनी की अगली पीढ़ी की घड़ियों में यह सुविधा उपलब्ध रहेगी.कंपनी की योजना आने वाले दिनों में ऐसी घड़ियां बनाने की है, जो चालक की थकान, उसके ध्यान के स्तर, भावनाओं और हाइड्रेशन स्तर का पता लगा सकेंगी.निस्मो तीन रंगों में मिल सकती है और इसकी बैटरी एक हफ़्ते तक चल सकती है. इसे स्क्रीन पर लगे दो बटनों से नियंत्रित किया जा सकता है.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)"
international,"गुरुवार रात को तोपों की गोलाबारी के साथ गज़ा में दाख़िल हुए हज़ारों इसराइली सैनिकों का कथित उद्देश्य हमास की सुरंगों को तबाह करना है.इसराइल के प्रधानमंत्री बिन्यामिन नेतन्याहू का कहना है कि ज़मीनी कार्रवाई को और व्यापक किया जाएगा.दस दिन से इसराइल और हमास के चरमपंथियों के बीच जारी संघर्ष में इसराइल करीब 2000 हवाई हमलों के बावजूद वह हमास को इसराइली शहरों पर रॉकेट हमले करने से नहीं रोक पाया है.(बीबीसी हिन्दी के एंड्रॉएड ऐप के लिए आप 

यहां क्लिक कर सकते हैं. आप हमें 

फ़ेसबुक और 

ट्विटर पर फ़ॉलो भी कर सकते हैं.)"
international,"उनके समर्थकों ने इस जीत का श्रेय उनकी 'अमरीका फर्स्ट' नीति को भी दिया था. ट्रंप ने 'अमरीका फर्स्ट' नीति को नारे की तरह इस्तेमाल किया है. उन्होंने इसके तहत सुरक्षा, अमरीकी हितों और अमरीकी नागरिकों की चिंताओं को प्राथमिकता देने का वादा किया है. इसी नीति के तहत राष्ट्रीय सुरक्षा, अर्थव्यवस्था में गति, सैन्य ताक़त में बढ़ोतरी, सीमा सुरक्षा और संप्रभुता की रक्षा जैसे वादे किए गए हैं. राष्ट्रपति ट्रंप का ज़ोर रहा है कि अमरीका और अमरीकी नागरिकों के हितों से कोई समझौता नहीं किया जाएगा. हालांकि ट्रंप के रणनीतिक बयानों और अवधारणाओं में विरोधाभास साफ़ दिखता है. नज़रिया- 'रियलिटी और फिक्शन को मिक्स करना ट्रंप की आदत'क्या पाकिस्तान से ऊब गया है अमरीका?ट्रंप ने चीन को दिया 'चौधरी' बनने का मौक़ाट्रंप की जीत भारत के लिए अच्छी ख़बर?भारत और इसराइल का गोपनीय प्रेम संबंध तो नहीं?दूसरे विश्व युद्ध ख़त्म होने के बाद से अमरीका ने दुनिया से अलग-थलग रहने की नीति को त्याग दिया था. अमरीका तब से वैश्विक संपर्क बढ़ाने और वैश्विक शांति को लेकर काफ़ी मुखर रहा है. ये दोनों चीज़ें अमरीकी नीति में प्राथमिकता के तौर पर रही हैं. दूसरे विश्व युद्ध के बाद वैश्विक संस्थाओं का निर्माण हुआ और उनमें व्यापक पैमाने पर निवेश भी हुए.   संयुक्त राष्ट्र और विश्व बैंक जैसी संस्थाओं को अमरीकी वैश्विक दृष्टिकोण के सबूत के तौर पर भी देख सकते हैं. अमरीका दुनिया के नेतृत्व का भी दावा करता है और दूसरी तरफ़ 'अमरीका फर्स्ट' नीति की वक़ालत भी कर रहा है. दोनों बातें एक साथ संभव नहीं हैं. ऐसे में हम ट्रंप की इस नीति में विरोधाभासों को साफ़ तौर पर महसूस कर सकते हैं. यह हैरान करने वाली बात है कि कोई देश वैश्विक घटनाक्रमों की उपेक्षा कर दुनिया का दारोगा बनने का दावा कैसे कर सकता है? हाल के दिनों में अमरीका कई वैश्विक मसलों अलग-थलग दिखा है. ट्रंप ने अचानक से यरूशलम को इसराइल की राजधानी के रूप में मान्यता दे दी, लेकिन संयुक्त राष्ट्र की आम सभा में इस मसले पर हुए मतदान में अमरीका बुरी तरह से अलग-थलग हो गया.  'अमरीका फर्स्ट' नीति के तहत वैश्विक आर्थिक प्रतिबद्धताओं से जुड़े फंडों में कटौती की वजह से उसे तात्कालिक फ़ायदा मिल सकता है. लेकिन लंबी अवधि के लिए उसे नुक़सान उठाना पड़ सकता है. अमरीका इस नीति साथ दुनिया की अगुआई नहीं कर सकता है. मिसाल के तौर पर पेरिस जलवायु परिवर्तन समझौते को हम देख सकते हैं. अमरीका यहां भी ट्रंप के कारण अलग-थलग हो गया है. इस सदी में जलवायु परिवर्तन को सबसे महत्वपूर्ण वैश्विक मसलों के रूप में देखा जा रहा है. पेरिस समझौते से अमरीका ने ख़ुद को अलग कर लिया है. अमरीका के अलग होने के बाद से फ़्रांस और चीन इस मामले में दुनिया की अगुआई कर रहे हैं. आधी सदी से ज़्यादा वक़्त से दुनिया अमरीकी नेतृत्व और दिशा पर भरोसा करती आई है. अब अमरीका को लग रहा है कि उसे बाक़ी दुनिया से मुंह मोड़ अपनी चिंताओं पर ध्यान देना चाहिए. ऐसे में दुनिया एक नए नेतृत्व की तरफ़ देख रही है. यूरोपीय देश पहले से ही जर्मनी की चांसलर एंगेला मर्केल के नेतृत्व के साथ दिख रहे हैं. जर्मनी मुक्त दुनिया के नेता के तौर पर उभरा जिस पर अमरीका का एकाधिकार हुआ करता था. अक्टूबर 2017 में प्रसिद्ध मैगज़ीन 'द इकनॉमिस्ट' ने चीनी राष्ट्रपति शी जिनपिंग को दुनिया का सबसे ताक़तवर नेता क़रार दिया था. इन घटनाक्रमों से हम समझ सकते हैं कि दुनिया के नेतृत्व के मामले में अमरीका कहां जा रहा है. अब दुनिया की अगुआई जर्मनी करेगा या चीन या अब भी अमरीका ही है? इसे म्यांमार में एक नरसंहार का सामना किए रोहिंग्याओं से पूछिए. ये सीमा पर ख़ुद को सुरक्षित निकाले जाने को लेकर चीनी या जर्मन नौसैनिकों इंतजार कर रहे थे? राष्ट्रपति ट्रंप द्वारा यरूशलम को लेकर दशकों पुरानी नीति छोड़े जाने के बाद फ़लस्तीनी जर्मनी की तरफ़ भागते दिखे या चीन की तरफ़? इन सवालों का जवाब नहीं और नहीं है.  जिन इलाक़ों में अमरीका दिलचस्पी कम दिखा रहा है या वो नकारात्मक है, वहां ज़्यादातर पर्यवेक्षक और नेता दूसरे देशों की तरफ़ देख रहे हैं. लोगों को लगता है कि अमरीका फर्स्ट नीति के कारण इन इलाक़ों में एक किस्म की शून्यता आई है. नवंबर 2017 में मलेशिया में मुझे पूर्वी एशियाई देशों के राजनयिकों से बातचीत करने का मौक़ा मिला था. यहां मुझे यह काफ़ी दिलचस्प लगा कि लोग कैसे अमरीका की अहमियत को रेखांकित करते हुए चीन या आसियान समेत क्षेत्रीय अंतरराष्ट्रीय संगठनों की तरफ़ उम्मीद भरी निगाहों से देख रहे थे. मुझे एक वैश्विक पैटर्न बनने को लेकर संदेह है. अमरीका दूसरे देशों और उनकी समस्याओं को लेकर बिल्कुल उदासीन दिख रहा है. ऐसे में ये देश क्षेत्रीय संगठनों जैसे आसियान, अफ़्रीकी यूनियन और यूरोपीय यूनियन या क्षेत्रीय नेताओं जैसे चीन, जर्मनी और शायद भारत की तरफ़ देख रहे हैं. किसी भी एक देश में आर्थिक या सैन्य क्षमता नहीं है कि वो अमरीका की जगह ले ले. हालांकि ये संभव है कि वैश्विक समाज का बंटवारा क्षेत्रीय समूहों में हो जाए और क्षेत्रीय गोलबंदियों के हिसाब से सुरक्षा और आर्थिक सहयोग को बढ़ावा मिले. चीन के पास उस तरह की सैन्य शक्ति नहीं है कि वो पृथ्वी पर कहीं भी अपनी ताक़त का प्रदर्शन कर सके. ऐसे में वो सीमित दायरे में दुनिया का नेतृत्व कर सकता है.चीन की अर्थव्यवस्था काफ़ी मजबूत है क्योंकि वो वैश्विक स्तर पर अमरीका की तरह दशकों से संसाधनों को खर्च नहीं कर रहा है. क्या चीन की अर्थव्यवस्था विश्व की दशा और दिशा को संतुलित करने का भार उठा सकती है? सबसे महत्वपूर्ण बात यह है कि अगर चीन दुनिया की अगुआई की तरफ़ क़दम बढ़ाता है तो अमरीका को उसके स्वार्थों के साथ नियंत्रित कर सकता है? एक बार फिर से मेरे जवाब हैं नहीं और नहीं. अमरीका अब भी एक बेहतर विकल्प है. अमरीका को ख़ुद को समेटने और अलग-थलग होने के बजाय दुनिया को साथ लेकर चलना चाहिए. अमरीका फर्स्ट एक चुनावी नारा था न कि कोई एक सदाबहार रणनीति है. मैं इस बात से पूरी तरह सहमत हूं कि अमरीका ने जिस ज़िम्मेदारी से इस्लामिक स्टेट और उत्तर कोरिया की चुनौतियों का सामना किया है उसी तरह वो अन्य वैश्विक मामलों में अपनी भूमिका अदा करेगा.      (बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक और ट्विटर पर फ़ॉलो भी कर सकते हैं.)  "
entertainment,"अंतरराष्ट्रीय मामलों पर कार्यक्रम बनाने वाली जानी-मानी संस्था 'अमरीका अब्रॉड मीडिया' ने आमिर को स्थानीय समयानुसार सोमवार रात वाशिंगटन में अपने वार्षिक कार्यक्रम में ये सम्मान दिया.अमरीका अब्रॉड मीडिया ने अपने ट्विटर अकाउंट पर कहा, ""आमिर खान के काम का असर अमरीका में भी देखा गया है. वह अपने सेलेब्रिटी स्टेटस का सही उपयोग करते हैं.""संस्था उन लोगों को सम्मानित करती है जिनका काम मीडिया की उपयोगिता को दर्शाता है- जैसे कि जानकारी देना, शिक्षित और सशक्त करना.अमरीका अब्रॉड मीडिया ने अपनी वेबसाइट पर लिखा है कि आमिर के टीवी कार्यक्रम '

सत्यमेव जयते' भारत की सामाजिक समस्याओं पर चर्चा करता है और इस कार्यक्रम को करोड़ों लोगों ने टेलीविज़न पर देखा है.अमरीका में भारत की राजदूत निरुपमा राव भी इस कार्यक्रम में मौजूद थीं.कार्यक्रम को जब आमिर ने संबोधित किया तो उन्होंने अपने ट्विटर पर लिखा, ""आमिर कह रहे हैं कि वह काफ़ी उत्साहित हैं और उनके काम के प्रति प्यार और उम्मीद जताए जाने से अभिभूत हैं.""अमरीका अब्रॉड मीडिया ने आमिर के अलावा 'ज़ीरो डार्क थर्टी' फिल्म की निर्देशिका कैथरीन बिगेलो और 'द इंटरनेशनल सेंटर ऑन नॉनवॉयलेंट कॉन्फ्लिक्ट' को भी पुरस्कार दिया.संस्था कहती है कि अपने विभिन्न कार्यों के ज़रिए वह विचारों के आदान-प्रदान को बढ़ावा दे रही है.इस कार्य के लिए अमरीका अब्रॉड मीडिया रेडियो और टेलीविज़न कार्यक्रम बनाने के अलावा अंतरराष्ट्रीय स्तर पर कई कार्यक्रमों का आयोजन करता है.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)"
india,"इस मामले में कांकेर की फ़ास्ट ट्रैक कोर्ट ने राज्य शासन को 15 पीड़ित बच्चियों के अभिभावकों को सात-सात लाख का मुआवज़ा देने का भी आदेश दिया है.ग़ौरतलब है कि कांकेर ज़िले के झलियामारी गांव में सरकारी कन्या आश्रम में कई नाबालिग़ बच्चियों के बलात्कार का मामला इसी साल जनवरी में उजागर हुआ था. इन आदिवासी बच्चियों के साथ पिछले कई सालों से दुष्कर्म किया जा रहा था.बलात्कार की पीड़ा झेल रही एक बच्ची के अभिभावक ने कलेक्टर को पत्र लिख कर इस मामले की शिकायत की थी. इसके बाद जब जांच हुई तब पता चला कि इस सरकारी कन्या आश्रम के चौकीदार दीनानाथ नागेश और शिक्षाकर्मी मन्नूराम गोटा पिछले कई सालों से लड़कियों के साथ बलात्कार कर रहे थे.जांच में पता चला कि दोनों आरोपी शराब पी कर आते थे और आश्रम के हॉल में ही किसी भी लड़की के साथ बलात्कार करते थे. आरोप था कि लंबे समय से चल रहे बलात्कार के इस घिनौने खेल में इस आश्रम की वार्डन बबीता मरकाम भी शामिल थीं. पीड़ित आदिवासी बच्चियां आश्रम से निकाले जाने के डर से इस बारे में किसी को कुछ भी बताने से डरती थीं.मामला उजागर होने के बाद राज्य भर में इस मामले को लेकर कई दिनों तक हंगामा मचा रहा. विधानसभा में कई दिनों तक यह मामला छाया रहा. अंततः आरोपियों की गिरफ्तारी के बाद मामला शांत हुआ.बुधवार को इस मामले में कांकेर की फ़ास्टट्रैक कोर्ट ने सरकारी कन्या आश्रम के चौकीदार दीनानाथ नागेश और शिक्षाकर्मी मन्नूराम गोटा को आजीवान कारावास की सज़ा सुनाई. इसके अलावा आश्रम की वार्डन बबीता मरकाम को भी इस मामले में बराबरी का दोषी मानते हुये उन्हें भी आजीवन कारावास की सज़ा सुनाई गई.फ़ास्टट्रैक कोर्ट ने झलियामारी के उपसरपंच सकालूराम, पंच लच्छूनताम, खंड शिक्षा अधिकारी एसएस नवर्जी और सहायक खंड शिक्षा अधिकारी जितेंद्र नायक को पांच-पांच साल क़ैद की सज़ा सुनाई है. अदालत ने सहायक शिक्षक सागर कटलाम को भी एक साल की सज़ा सुनाई है.इस फ़ैसले के बाद विपक्षी दल कांग्रेस ने आरोप लगाया है कि राज्य भर के कई आश्रमों में इस तरह के मामले सामने आये हैं. कांग्रेस प्रवक्ता शैलेष नितिन त्रिवेदी ने कहा- “इस मामले में अदालत का फ़ैसला आने के बाद राज्य सरकार की विफलता ज़ाहिर हो गई है. कम से कम राज्य के मुख्यमंत्री और आदिवासी मामलों के मंत्री केदार कश्यप को तो अपने पद से इस्तीफ़ा देना ही चाहिए.”(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)"
entertainment,"मनोज कुमार ने कहा, ""रीजनल सिनेमा ही ओरिजिनल सिनेमा है. हमें इन फ़िल्मों को बिल्कुल नज़रअंदाज़ नहीं करना चाहिए.""मनोज कुमार ने ऑस्कर पुरस्कारों को ज़रूरत से ज़्यादा अहमियत देने पर भी अफ़सोस जताया.(रेखा ने किसके पैर छुए)मनोज कुमार ने कहा, ""हमें ऑस्कर की दौड़ में अंधा नहीं होना चाहिए. बल्कि ऐसे अवॉर्ड बनाने चाहिए कि ख़ुद हॉलीवुड उसे जीतने के लिए तरसे.""सेहत पूरी तरह से दुरुस्त ना होते हुए भी मनोज कुमार ने कार्यक्रम में शिरकत की. इसके अलावा यहां मनोज बाजपेई, सुभाष घई और प्रेम चोपड़ा जैसी हस्तियां भी पहुंची.इस समारोह के पहले दिन अमरीकी अभिनेत्री सूज़न सरेन्डन ने प्रेस वार्ता में कहा, ""अमरीका विश्व का सबसे बड़ा वॉर और लड़ाई निर्यात केंद्र है. अगर मेरे बस में हो तो सबसे पहले मैं दुनिया भर में लड़ाई के हालातों को ख़त्म करने की दिशा में ही काम करूं.""उन्होंने पूर्व अमरीकी राष्ट्रपति जॉर्ज बुश को निशाना बनाते हुए कहा, ""बुश के दो कार्यकालों की वजह से अमरीका के आर्थिक हालात बेहद ख़राब हैं और जिसकी वजह से लोगों का ध्यान हिंसा और लड़ाई पर ज़्यादा जाने लगा है.""(सागर किनारे फ़िल्मों का मेला)सूज़न का नाम ऑस्कर के लिए पांच बार नामांकित हुआ है और वो एक बार ऑस्कर अवार्ड जीत भी चुकी हैं .11 दिनों तक चलने वाले इस समारोह में देश-विदेश की कुल 326 फिल्में दिखाई जाएंगी लेकिन मैनेजमेंट पर दबाव पहले दिन से ही शुरू हो गया है.इन फिल्मों को दिखाने के लिए सात स्क्रीन की व्यवस्था की गई है फिर भी अपनी मनपसंद फ़िल्म देखने के लिए टिकट पाना आसान नहीं है.फ़िल्म प्रेमियों को लंबी लाइन और हाउसफ़ुल के बोर्ड मायूस कर रहे हैं.साथ ही लोगों को कार्यक्रमों की सूचना सामग्री हासिल करने के लिए भी ख़ासी मशक्कत करनी पड़ी. समारोह का प्रबंध संभाल रहे आयोजक अपने काम को करने में पूरी तरह से विफल नज़र आ रहे हैं.(बीबीसी हिन्दी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)"
international,"पाकिस्तान में कई ऐसे इलाके तो ऐसे हैं जहां 20-20 घंटे बिजली नहीं आ रही है.पिछली 

सरकार का नेतृत्व करने वाली पाकिस्तान पीपल्स पार्टी ने माना है कि चुनावों में उसकी हार की एक बड़ी वजह बिजली संकट भी रहा.ऐसे में प्रधानमंत्री पद संभालने जा रहे 

नवाज शरीफ ने बिजली के संकट से निपटने को अपने प्राथमिकता बताया है.लेकिन पाकिस्तान में बरसों से जारी इस 

समस्या से निपटने में वो कितने कामयाब होंगे इस सवाल का जवाब कई लोग खोज रहे हैं.पाकिस्तान में जब भी लाइट जाती है, कहने वाले कहते हैं कि ये लाइट अपने साथ 

पीपल्स पार्टी की सरकार को भी ले गई.चुनाव नतीजों के बाद होने वाले 

विश्लेषणों के अनुसार पीपल्स पार्टी की हार में बिजली के संकट ने अहम भूमिका निभाई है.इस संकट की गंभीरता का एहसास आने वाली सरकार को भी है.

पीएमएल (एन) के वरिष्ठ नेता ख्वाजा साद रफीद कहते हैं, ""हर आम शहरी की जिंदगी को लोडशेडिंग ने बुरी तरह प्रभावित किया है. पाकिस्तान मुस्लिम लीग (एन) की आने वाली सरकार के एजेंडे में यह सबसे ऊपर है. पिछले कुछ दिनों से नवाज शरीफ ने इससे निपटने के लिए एक टास्क फोर्स का भी गठन किया है.""सरकारी वादे अपनी जगह हैं लेकिन कई लोगों को गर्मी के इस मौसम में बिजली न होने की वजह से जग कर रातें काटनी पड़ रही हैं.बच्चे न सिर्फ देर से स्कूल पहुंच रहे हैं, बल्कि स्कूल पहुंचने पर बिजली न होने की वजह से कक्षाओं में गर्मी झेलने को मजबूर हैं.राजधानी इस्लामाबाद के पास स्कूल में लगभग आठ घंटे बिजली नहीं आती है. अध्यापकों का कहना है कि इससे बच्चों की पढ़ाई प्रभावित हो रही है.इस स्कूल में पढ़ाने वाली उज्मा कहती हैं, ""लोडशेंडिग हमारे लिए बहुत बड़ा मसला बन चुका है. क्योंकि बच्चों की जब नींद नहीं पूरी होती तो वे सुबह आलस्य के साथ आते हैं. लाइट नहीं रहती है तो वे अपने पढ़ाई पर ध्यान नहीं दे पाते. लाइट की दिक्कत की वजह से हम लोग भी अपने काम पर ठीक से ध्यान नहीं दे पाते.""दूसरी तरफ विश्लेषकों का कहना है कि 90 दिन में बिजली संकट को कम करने के लिए मुस्लिम लीग (एन) को तत्काल कदम उठाने होंगे.वरिष्ठ पत्रकार एहतशामुल हक ने पाकिस्तान के बिजली संकट पर कहा, ""फौरी तौर पर उनको यह करना होगा कि बिजली बनाने वाली कंपनियों इस वक्त बैठी हुई हैं. उनका कहना है कि हमको पैसा दीजिए, हम आपको बिजली बनाकर देंगे. नवाज शरीफ को आते ही यह करना होगा. यह सबसे ज्यादा जरूरी है कि अगर 18 घंटे की लोडशेडिंग तुरंत खत्म नहीं की गई तो मेरा ये अंदाजा है कि हालात अगले 20-25 रोज तक ऐसे ही रहने पर लोग सड़कों पर उतर सकते हैं.""ऊर्जा संकट के चलते उद्योग धंधे भी चौपट हो रहे हैं. पाक स्टील मिल एक ऐसी ही फैक्टरी है जो बिजली के लिए जनरेटर इस्तेमाल करने को मजबूर है.वहीं गैस की किल्लत को पूरा करने के लिए कोयले पर निर्भर है. इससे उनके उत्पादन पर आने वाली लागत दो गुनी हो गई है.मिल के मालिक हसन फरीद का कहना है, ""बिजली की उपलब्धता बहुत खराब है. कभी आ रही है, कभी जा रही है. यह पता नहीं है कि उत्पादन की योजना कैसे बनानी है. क्लाइंट के ऑर्डर कैसे पूरा करना है. बेहद मुश्किल हालात हैं.""भारत के बाद पाकिस्तान के दौरे पर पहुंचे चीनी प्रधानमंत्री को भी एहसास है कि उनका करीबी दोस्त पाकिस्तान किस कदर बिजली के संकट से गुजर रहा है.चीनी प्रधानमंत्री ने अपने भाषण में चीन और पाकिस्तान के बीच पारंपरिक दोस्ती का तो जिक्र किया ही, साथ ही पाकिस्तान को बिजली संकट से निपटने में मदद की पेशकश भी की.उन्होंने कहा कि दोनों देशों को बिजली उत्पादन के क्षेत्र में सहयोग बढ़ाना चाहिए.पाकिस्तान की मौजूदा अंतरिम सरकार में बिजली और पानी का महकमा देख रहे मंत्री मुसद्दिक मलिक बिजली के उत्पादन से जुड़ी बुनियादी समस्याओं की तरफ ध्यान दिलाते हैं.उन्होंने कहा, ""इस वक्त तकरीबन 23 फीसदी बिजली बनाने की हमारी क्षमता है जो हम नहीं बना पाते हैं, उसमें 17-18 फीसदी बिजली का मतलब तकरीबन 13 हजार मेगावट हुआ. इसके लिए हम सिर्फ तेल या गैस या पैसे मुहैया कराने की जरूरत है. फौरी तौर पर आज जो 10 हजार मेगावट बिजली आ रही है वह 12-13 हजार मेगावाट बिजली तक पहुंच जाएगी. इससे लोड शेडिंग 7-8 घंटे या एक सेफ जोन में रहेगी.""जानकार कहते हैं कि इस संकट की बड़ी वजह इच्छाशक्ति की कमी रही है.आने वाली सरकार ने संकट से उबारने का भरोसा तो दिया है लेकिन विशेषज्ञ मानते हैं कि बिजली की किल्लत से निपटने के लिए दीर्घकालीन योजना यही है कि बांधों पर राजनीति की बजाय उनके निर्माण की तरफ बढ़ा जाए.(

बीबीसी हिन्दी के 

एंड्रॉएड ऐप के लिए आप 

यहां क्लिक कर सकते हैं. आप हमें 

फ़ेसबुक और 

ट्विटर पर 

फ़ॉलो भी कर सकते हैं.)"
sport,"उन्होंने कमाई में सचिन तेंदुलकर, रेसर फ़र्नांडो अलोंसो, टेनिस स्टार नोवाक जोकोविच और रफाएल नडाल, धावक उसैन बोल्ट और फ़ुटबॉलर काका को भी पीछे छोड़ दिया है. अगर विज्ञापन से कमाई की बात करें तो धोनी की कमाई फ़ुटबॉलर मेसी और रोनाल्डो से भी ज़्यादा है.अपने कमाल के खेल के लिए दुनियाभर में मशहूर मेसी और रोनाल्डो की पिछले साल विज्ञापन से कमाई जहां 21 मिलियन डॉलर रही वहीं धोनी ने विभिन्न उत्पादों के विज्ञापन कर 28 मिलियन डॉलर कमाए.1. टाइगर वुड्स(गॉल्फ)- $78.1 मिलियन2. रॉजर फ़ेडरर (टेनिस)- $71.5 मिलियन3. कोबे ब्रायंट (बास्केटबॉल)- $61.9 मिलियन16. महेंद्र सिंह धोनी (क्रिकेट)- $31.5 मिलियन19. फ़र्नांडो अलोंसो (रेसिंग)- $30.0 मिलियन28. नोवाक जोकोविच (टेनिस)- $26.9 मिलियन30. रफ़ाएल नडाल (टेनिस)- $26.4 मिलियन40. उसैन बोल्ट (धावक)- $24.2 मिलियन51. सचिन तेंदुलकर (क्रिकेट)- $22.0 मिलियन79. काका (फ़ुटबॉल)- $19.3 मिलियनपत्रिका के मुताबिक पिछले साल धोनी की कमाई तीन करोड़ 15 लाख अमरीकी डॉलर रही. और तो और 100 खिलाड़ियों की इस सूची में सिर्फ़ दो ही क्रिकेटर हैं और ये दोनों भारत के हैं. धोनी 16वें स्थान पर हैं, तो सचिन तेंदुलकर 51वें स्थान परइस सूची में गोल्फ खिलाड़ी टाइगर वुड्स पहले स्थान पर हैं. जबकि स्विट्ज़रलैंड के रोजर फ़ेडरर दूसरे नंबर पर हैं.फोर्ब्स पत्रिका का कहना है कि 31 वर्षीय धोनी सबसे धनी खिलाड़ियों की सूची में इस वर्ष 15 पायदान ऊपर चढ़ गए हैं.साल 2012 में उन्हें 31वें स्थान पर रखा गया था.प्रभावशाली कारोबारी पत्रिका फोर्ब्स के आकलन के मुताबिक 

धोनी ने पिछले साल पुरस्कारों और विज्ञापनों से तीन करोड़ 15 लाख डॉलर की कमाई की है.फोर्ब्स की सूची में पहले स्थान पर रहनेवाले 37 वर्षीय 

टाइगर वुड्स की कमाई पिछले साल सात करोड़ 81 लाख डॉलर थी जबकि इस सूची में दूसरा स्थान हासिल करने वाले टेनिस खिलाड़ी रॉजर फ़ेडरर की कमाई सात करोड़ 15 लाख डॉलर थी.अमरीकी पेशेवर बास्केटबॉल खिलाड़ी कोबे ब्रायंट छह करोड़ 19 लाख डॉलर की कमाई के साथ इस सूची में तीसरे स्थान पर रहे.साल 2012 में फेडरर इस सूची में पहले स्थान पर थे.इस साल के सौ सबसे ताकतवर खिलाड़ियों की फोर्ब्स की सूची में केवल तीन महिलाएं हैं जिनमें 22वें स्थान पर हैं टेनिस खिलाड़ी मारिया शारापोवा. पिछले साल पुरस्कार राशि और विज्ञापनों से उनकी कुल कमाई रही है दो करोड़ 90 लाख डॉलर.इस सूची में टेनिस खिलाड़ी सरीना विलियम्स 68वें स्थान पर हैं जिनकी कमाई है दो करोड़ पांच लाख डॉलर जबकि चीन की टेनिस खिलाड़ी ला नीना का स्थान 85वां है और उनकी कुल कमाई रही है एक करोड़ 82 लाख डॉलर.(बीबीसी हिन्दी के 

एंड्रॉएड ऐप के लिए क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं.)"
sport,"32 वर्षीय स्विट्जरलैंड के फ़ेडरर ने मरे को 6-3, 6-4, 6-7(6-8), 6-3 से हराया. दोनों के बीच मुक़ाबला तीन घंटे 20 मिनट तक चला.फ़ेडरर अब सेमी-फाइनल में दुनिया के नंबर एक खिलाड़ी रफ़ाएल नडाल का सामना करेंगे.फ़ेडरर के पास मरे को सीधे सेटों में हराने का अच्छा अवसर था लेकिन तीसरे सेट में वो जीत की कगार पर जाकर टाई ब्रेकर में मरे से हार गए.

ऑस्ट्रेलिया: गर्मी से टेनिस प्लेयर भी हुईं बेहालपीठ की सर्जरी कराने के बाद मरे का यह दूसरा टूर्नामेंट था.पहले दोनों सेट में रोजर फ़ेडरर उसी अंदाज में दिखे जिसमें उन्होंने जो-विल्फ्रेड सोंगा को सोमवार को हराया था.पहले की तुलना में इस साल बड़े रैकेट से खेल रहे रोजर फ़ेडरर इस मुकाबले में मरे पर पूरी तरह हावी रहे. इस टूर्नामेंट में फ़ेडरर छह बार के ग्रैंड स्लैम चैंपियन स्टीफ़ेन एडबर्ग के देखरेख में खेल रहे हैं.मैच के शुरुआती 80 मिनट में दो सेट पूरे होने तक फ़ेडरर ने अपनी सर्विस के दौरान केवल एक बार ड्यूस होने दिया.मंगलवार को पिछले तीन बार के ऑस्ट्रेलियन ओपन टेनिस चैम्पियन सर्बिया के नोवाक जोकोविच भी ऑस्ट्रेलियन ओपन से बाहर हो गए थे. जोकोविच को इस टूर्नामेंट में दूसरी वरीयता प्राप्त थी.एक दूसरे क्वार्टर-फ़ाइनल मुक़ाबले में जोकोविच को स्विट्ज़रलैंड के स्टैनिसलास वावरिन्का ने हराया था.

चैम्पियन जोकोविच ऑस्ट्रेलियन ओपन से बाहरवहीं महिला वर्ग में ख़िताब की प्रबल दावेदार और तीसरी वरीयता प्राप्त रूस की मारिया शारापोवा को साल के इस पहले ग्रैंड स्लैम के चौथे दौर में शिकस्त का सामना करना पड़ा था.चार बार की ग्रैंड स्लैम चैंपियन शारापोवा को स्लोवाकिया की खिलाड़ी डोमिनिका सिबुलकोवा ने 3-6, 6-4 और 6-1 से हराकर टूर्नामेंट से बाहर कर दिया.इससे पहले महिला वर्ग में शीर्ष वरीयता प्राप्त अमरीका की सरीना विलियम्स को रविवार को चौथे दौर में उलटफेर का शिकार होना पड़ा था.उन्हें विश्व की पूर्व नंबर एक खिलाड़ी सर्बिया की अना इवानोविक ने हराया था.(बीबीसी हिंदी का एंड्रॉयड मोबाइल ऐप डाउनलोड करने के लिए 

क्लिक करें. आप ख़बरें पढ़ने और अपनी राय देने के लिए हमारे 

फ़ेसबुक पन्ने पर भी आ सकते हैं और 

ट्विटर पर फ़ॉलो भी कर सकते हैं.)"
entertainment,"इसके अलावा कादर खान ने अमर अकबर एंथनी, सत्ते पे सत्ता और शराबी जैसी फिल्मों के संवाद भी लिखे. लेकिन कादर खान अमिताभ बच्चन को लेकर खुद एक फिल्म बनाना चाहते थे और उनकी ये तमन्ना अब तक पूरी नहीं हो सकी.कादर ने ये बात बीबीसी से एक खास बातचीत में बताई. उन्होंने बताया, ""मैं अमिताभ बच्चन, जया प्रदा और अमरीश पुरी को लेकर फिल्म जाहिल बनाना चाहता था. उसका निर्देशन भी मैं खुद करना चाहता था. लेकिन खुदा को शायद कुछ और ही मंजूर था.""कादर खान ने बताया कि इसके फौरन बाद फिल्म कुली की शूटिंग के दौरान अमिताभ बच्चन को जबरदस्त चोट लग गई और फिर वो महीनों अस्पताल में भर्ती रहे.अमिताभ के अस्पताल से वापस आने के बाद फिर कादर खान अपनी दूसरी फिल्मों में बहुत ज्यादा व्यस्त हो गए और इधर अमिताभ बच्चन राजनीति में आ गए. उसके बाद कादर खान और अमिताभ की जुगलबंदी वाली ये फिल्म हमेशा के लिए डब्बाबंद हो गई.कादर खान ने ये भी बताया कि बीच में उनकी और अमिताभ की दोस्ती में किसी वजह से दरार भी आ गई थी लेकिन अब उनके बीच सब कुछ सामान्य होने लगा है.अमिताभ की तारीफ करते हुए कादर खान कहते हैं, ""वो संपूर्ण कलाकार हैं. अल्लाह ने उनको अच्छी आवाज, अच्छी जबान, अच्छी ऊंचाई और बोलती आंखों से नवाजा है.""कादर खान कुछ सालों से फिल्मों से दूर हो गए हैं. इसकी वजह बताते हुए वो कहते हैं, ""वक्त के साथ फिल्में भी बदल गई हैं. अब ऐसे दौर में मैं अपने आपको फिट नहीं पाता. मेरे लिए बदलते दौर के साथ खुद को बदलना संभव नहीं है, तो मैंने अपने आपको फिल्मों से अलग कर लिया.""कादर खान ने ये भी कहा कि मौजूदा दौर के कलाकारों की भाषा पर पकड़ नहीं है और ये बात उन्हें दुखी करती है.70 के दशक में अमिताभ बच्चन की कुछ फिल्मों जैसे सुहाग, अमर अकबर एंथनी और मुकद्दर का सिकंदर में कादर खान की कलम से लिखे संवाद काफी मशहूर हुए.लेकिन कादर खान को इस बात का दुख है कि उन फिल्मों में नायक जिस चालू मुंबइया भाषा का इस्तेमाल करता है वही बाद की फिल्मों की मुख्य भाषा बन गई और फिर धीरे-धीरे उसकी आड़ में फिल्मों की भाषा खराब होती चली गई.वो कुछ दोष अपने आपको भी देते हैं. कादर खान कहते हैं, ""हमने फिल्मों की भाषा बिगाड़ी और लगता है अब हमको ही सुधारनी पड़ेगी. फिल्मों में दोबारा आना पड़ेगा.""कादर खान ने 80 के दशक में जीतेंद्र, मिथुन और 90 के दशक में गोविंदा के साथ भी कई फिल्में कीं.वो अपने दौर को याद करते हुए भावुक हो जाते हैं. उनके मुताबिक असरानी, शक्ति कपूर, गोविंदा, जीतेंद्र और अरुणा ईरानी के साथ की गई उनकी कई फिल्में और इन कलाकारों के साथ बिताया वक्त उन्हें बहुत याद आता है.कादर खान ने बताया कि खासतौर पर वो असरानी के जबरदस्त प्रशंसक हैं, जिनके साथ उन्होंने कई फिल्में कीं.कादर खान ने ये भी कहा कि मौजूदा दौर में फिल्मकारों का पूरा ध्यान सिर्फ और सिर्फ पैसे कमाने में लग गया है और इस वजह से फिल्मों की गुणवत्ता प्रभावित हो रही है.फिलहाल कादर खान अपने बेटों के थिएटर ग्रुप और उनके प्ले में व्यस्त हैं.उनके बेटे सरफराज खान और शाहनवाज खान, अपने पिता के लिखे दो ड्रामों का मंचन कर रहे हैं. इन ड्रामों के नाम है मेहरबां कैसे-कैसे और लोकल ट्रेन. कादर खान ने बताया कि ये दोनों ही प्ले राजनैतिक व्यंग्य हैं."
india,"आयोग का कहना है कि इस तरह के परीक्षण से महिलाओं को मानसिक परेशानी पहुंचती हैं. आयोग ने इसे यौन हिंसा की श्रेणी में रखा है.वर्जिनिटी टेस्ट के दौरान यह जांचा जाता है कि महिलाओं का हायमन बरकरार है या नहीं.मानवाधिकार संगठनों का कहना है कि अफ़ग़ानिस्तान में पुलिस अक्सर उन महिलाओं को वर्जिनिटी टेस्ट के लिए भेजती है, जो अपने साथी के साथ चली जाती हैं.कार्यकर्ताओं का कहना है कि इस परीक्षण से गुजरने वाली महिलाओं को सामाजिक कलंक समझा जाता है.इस महिला के वीडियो पर हंगामा है क्यों बरपा?मानवाधिकार आयोग की इस मांग पर पुलिस ने किसी भी तरह की प्रतिक्रिया देने से इनकार किया है.अफ़ग़ानिस्तान में वर्जिनिटी टेस्ट से उन सभी महिलाओं को गुजरना होता है जो किसी भी तरह के अनैतिक बर्ताव के आरोप में गिरफ्तार की जाती हैं.आयोग का तर्क है कि वर्जिनिटी टेस्ट महिलाओं की मर्जी के ख़िलाफ़ किया जाता है, इसलिए यह किसी यौन शोषण से कम नहीं है. आयोग इसे मानवाधिकार हनन के रूप में भी देखता है.आयोग ने यह भी कहा है कि चिकित्सकीय दृष्टिकोण से हायमन का बरकरार रहना महिलाओं के कौमार्य होने का सबूत नहीं हो सकता. यह विभिन्न कारणों से नष्ट हो सकता है.अफ़ग़ानिस्तान में 'सुनती हो' के ख़िलाफ़ फूटा ग़ुस्साआयोग ने एक सर्वे में इस तरह के परीक्षण से गुजरने वाली महिलाओं से बात की, जिसमें उन्होंने इसे अपमानित करने वाली प्रक्रिया बताया.महिलाओं ने इस क़ानून को मानसिक प्रताड़ना देने वाला बताया है.आयोग ने इस परीक्षण को अंतरराष्ट्रीय नीति के ख़िलाफ़ भी बताया है. संस्थान का कहना है कि वर्जिनिटी टेस्ट अक्सर पुरुष सुरक्षाकर्मी की मौजूदगी में किया जाता है.(बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक और ट्विटर पर फ़ॉलो भी कर सकते हैं.)"
sport,"एफ़आईएच ने दोनों हॉकी संगठनों के बीच अंतरिम 'कामचलाऊ रिश्ते' को ठुकरा दिया है.अंतरराष्ट्रीय हॉकी फ़ेडरेशन ने कहा है कि वो अस्थायी व्यवस्था से काफ़ी निराश है.एफ़आईएच ने चेतावनी दी है कि अगर जल्द ही समस्या का निदान नहीं निकाल लिया जाता, तो भारत से चैम्पियंस ट्रॉफ़ी पुरुष हॉकी प्रतियोगिता और ओलंपिक के लिए क्वालिफ़ाइंग मुक़ाबलों की मेज़बानी छीनी जा सकती है.एफ़आईएच ने यह भी स्पष्ट किया है कि वो भारत में हॉकी के लिए सिर्फ़ हॉकी इंडिया को मान्यता देती है.एफ़आईएच ने एक बयान में कहा है- एफ़आईएच हाल ही में हॉकी इंडिया और भारतीय हॉकी फ़ेडरेशन के बीच हुए समझौते चिंता व्यक्त करती है, क्योंकि उससे इस बाबत कोई सलाह नहीं ली गई. एक देश में हॉकी की एक ही गवर्निंग बॉडी हो सकती है. एफ़आईएच सिर्फ़ हॉकी इंडिया को मान्यता देती है.वर्ष 2008 में केपीएस गिल की अगुआई वाली भारतीय हॉकी फ़ेडरेशन को भंग कर दिया गया था. वर्ष 2009 में हॉकी इंडिया का गठन किया गया था. हॉकी इंडिया को एफ़आईएच की मान्यता मिली हुई है.लेकिन पिछले साल दिल्ली हाई कोर्ट ने भारतीय हॉकी फ़ेडरेशन को बहाल कर दिया था."
entertainment,"उस आवाज़ के अनूठेपन और रूहानियत को चाहकर भी भुलाया नहीं जा सकता है.उनकी आवाज़़-उनका अंदाज़, उनका हाथों को हिलाना, चेहरे पर संजीदगी का भाव, संगीत का उम्दा प्रयोग.शब्दों की शानदार रवानगी... उनकी खनक... सब कुछ हमें किसी दूसरी दुनिया में ले जाने पर मजबूर करता है.जिस नुसरत फ़तेह अली ख़ान को हम जानते हैं, वो आवाज़़ और तान के जादूगर हैं लेकिन बचपन में वो गायकी नहीं बल्कि तबले का अभ्यास किया करते थे.पाकिस्तान बनने के लगभग साल भर बाद नुसरत का जन्म पंजाब के लायलपुर (मौजूदा फैसलाबाद) में हुआ. वो 13 अक्टूबर 1948 को क़व्वालों के घराने में जन्मे.नुसरत फ़तेह अली ख़ान की चार बहने थीं और दो छोटे भाई थे.पिता उस्ताद फ़तेह अली ख़ान साहब ख़ुद भी मशहूर क़व्वाल थे. उस्ताद पिता ने नुसरत को पहले तबला सिखाना शुरू किया लेकिन बाद में नुसरत ने गायन को ही अपना मुक़ाम बना लिया.हालांकि नुसरत परंपरागत तरीक़े से क़व्वाली तो लंबे अरसे से गा रहे थे, मगर उनके लिए तो अभी दुनिया में शोहरत बटोरने की शुरुआत होनी बाक़ी थी.वो साल था 1985. लंदन में वर्ल्ड ऑफ म्यूज़िक आर्ट एंड डांस फ़ेस्टिवल का आयोजन हुआ.इसमें उन्होंने पीटर गैब्रिएल के साथ अपना म्यूज़िक दुनिया के सामने रखा. इसके बाद तो चमत्कार हो गया, जिसने भी इसे सुना वो इसका दीवाना बन गया.ऐसा निराला अंदाज़, दुनिया भर में जो लोग पंजाबी-उर्दू और क़व्वाली नहीं भी समझ पाते थे, वो भी उनकी आवाज़़ और अंदाज़ के दीवाने हो गए.1988 में जब पीटर गैब्रिएल हॉलीवुड फ़िल्म 'लास्ट टेंपटेशन ऑफ क्राइस्ट' का साउंडट्रैक बना रहे थे तो उन्होंने उस दृश्य के लिए नुसरत के अलाप का इस्तेमाल किया जिसमें ईसा मसीह सूली को लेकर आगे बढ़ते हैं. इस दर्द के लिए शायद नुसरत से बेहतर कोई नहीं हो सकता था.पीटर गैब्रिएल ने उन्हें ब्रिटेन के स्टूडियो में रिहर्सल के लिए बुलाया लेकिन जब नुसरत ने रिहर्सल शुरू की तो उन्होंने इसे रोक दिया और कहा कि इसकी कोई ज़रूरत ही नहीं है.पीटर गैब्रिएल कहते हैं कि उनके साथ काम करना शानदार रहा. वो हमेशा से ही बेहद रचनात्मक हैं, वो कब क्या कुछ नया कर देंगे कोई नहीं जानता. उनके पास टाइंमिंग है, सेंस है और म्यूज़िक की बेहतरीन समझ है.इसके बाद तो नुसरत ने पीटर गैब्रिएल के संग मिलकर दुनिया के सामने पश्चिम और पूरब की जुगलबंदी पेश कर दी.सुरों के ऐसे तार छिड़े कि क्या ब्रिटेन क्या यूरोप, क्या जापान, क्या अमरीका पूरी दुनिया में नुसरत के प्रशंसकों की बाढ़ सी आ गई.हालांकि दुनिया ने उन्हें देर से पहचाना, पर जब पहचाना तो दुनिया भर में उनके दीवानों की कमी भी नहीं रही. जिन जिन देशों में रॉक-कंसर्ट हुआ नुसरत फ़तेह अली ख़ान ने अपनी क़व्वाली का रंग जमाया, लोग झूम उठे-नाच उठे.हालांकि नुसरत ने ज़्यादातर गीत ऊर्दू और पंजाबी में गाए, लेकिन उन्होंने फारसी, हिंदी और ब्रजभाषा में भी गीतों को सुर दिए.पूर्व और पश्चिम के आलौकिक फ्यूजन में भी उन्होंने अपना पंजाबीपन और सूफ़ियाना अंदाज़ नहीं छोड़ा, न ही खुद से कोई छेड़-छाड़ की और फ्यूजन को एक नई परिभाषा दी.नुसरत खुद कहते थे, ""मैंने नई पीढ़ी को देखकर ही प्रयोग किए और अपनी गायकी में पश्चिमी वाद्य यंत्रों का इस्तेमाल किया. जो लोग वेस्टर्न म्यूज़िक को पसंद करते थे उन्हें अगर क्लासिकल सुनाया जाता तो वो पसंद नहीं करते इसलिए शास्त्रीय गायन में पश्चिमी वाद्य यंत्रों का इस्तेमाल किया.""पाकिस्तान के कराची में अबू मोहम्मद क़व्वाल कहते हैं, ""क़व्वाली में नुसरत फ़तेह अली ख़ान का कोई सानी नहीं है लेकिन दुनिया भर में उनकी पहचान और उनकी लोकप्रियता की वजह पश्चिमी संगीत के साथ उनका मेल मिलाप रहा.""अबू मोहम्मद बताते हैं कि एक अच्छे क़व्वाल के लिए ठुमरी, दादरा और क्लासिकल की तालीम होना बहुत ज़रूरी है. नुसरत बेहतरीन क़व्वाल थे लेकिन दुनिया में उन्हें फ्यूज़न से ही शानदार कामयाबी मिली.नुसरत के जादू ने सरहदें पार कीं. इस पार भारत में भी उनके गीत और क़व्वालियां सिर चढ़ कर बोलने लगीं.'मेरा पिया घर आया...', 'पिया रे-पिया रे...', 'सानू एक पल चैन...', 'तेरे बिन...', 'प्यार नहीं करना...', 'साया भी जब साथ छोड़ जाये...', 'साँसों की माला पे...' और न जाने ऐसे कितने गीत और क़व्वालियाँ हैं, जो दुनिया भर का संगीत ख़ुद में समेटे हुए हैं.अपने पाकिस्तानी अल्बम्स से भारत में धूम मचाने के बाद नुसरत फ़तेह अली ख़ान को जब बॉलीवुड में फ़िल्म का न्योता मिला तो उन्होंने शायर के मामले में अपनी पसंद साफ़ कर दी कि वो काम करेंगें तो सिर्फ़ जावेद अख़्तर साहब के साथ.दो मुल्कों के दो बड़े फ़नकारों का संगम हुआ और एलबम निकला 'संगम'.'संगम' का सबसे हिट गीत था 'आफ़रीन आफ़रीन'.जावेद अख्तर के बोलों को नुसरत फ़तेह अली ख़ान ने इस गीत को ऐसी रवानगी दी है कि गीत ख़त्म होने का बाद भी इसका नशा नहीं टूटता.जावेद अख़्तर बताते हैं, ""संगम एलबम पर काम के दौरान तीन चार दिन नुसरत के साथ बिताए, लेकिन उनका फोकस सिर्फ़ काम पर रहा. किसी एक आदमी की बुराई नुसरत के मुंह से नहीं सुनी.""""वो या तो मेरे शेर सुनते थे या फिर अपनी ही मौसिक़ी में ही रमे रहते थे.""नुसरत दुनिया भर में घूमे और अपने संगीत से लोगों का दिल अपने नाम करते रहे.खाने के बेहद शौक़ीन नुसरत ने जी भरकर खाया और जी भरकर गाया.सिर्फ़ 48 साल की उम्र में नुसरत फ़तेह अली ख़ान ने जब 16 अगस्त 1997 को इस दुनिया से विदा ली, तो विश्व-संगीत में एक गहरा शोक छा गया.जिस समय नुसरत फ़तेह अली ख़ान का नाम दुनिया में सिर चढ़ कर बोल रहा था उस समय उनके भतीजे राहत फ़तेह अली ख़ान उनसे गायन की बारीकियां सीख रहे थे.जब भी नुसरत कहीं भी प्रोग्राम पेश करते तो राहत का काम सिर्फ़ अलाप देना होता था.राहत फ़तेह अली ख़ान बताते हैं कि स्टेज पर तो उन्हें डाँट पड़ती ही रहती थी. वैसे तो उन्हें ग़ुस्सा नहीं आता था लेकिन अगर कोई ग़ुस्से वाली बात हो तो उन्हें बहुत ग़ुस्सा आता था.लेकिन उन्होंने कभी किसी संगीतकार या फिर गायक की आलोचना नहीं की.आज नुसरत फ़तेह अली ख़ान के चाहने वालों की कोई कमी नहीं क्योंकि ..जब ये लम्बी तान ले कर गाते थे तो दुनिया ठहर जाती थी.(बीबीसी हिन्दी के एंड्रॉएड ऐप के लिए यहां क्लिक करें. आप हमें फ़ेसबुक और ट्विटर पर भी फ़ॉलो कर सकते हैं.)"
india,"यहाँ इन दिनों आम चुनाव की तैयारी में युवा पीढ़ी भी भाग लेती नज़र आ रही है. शायद इसका मुख्य कारण ये है कि आईटी सेक्टर के दो बड़े नाम नंदन निलेकनी और वी बालाकृष्णन बंगलौर के दो चुनावी क्षेत्रों से अलग-अलग पार्टियों के टिकट पर चुनाव लड़ रहे हैं.नंदन कांग्रेस की तरफ से बंगलौर दक्षिण की सीट से खड़े हैं जबकि बालाकृष्णन बंगलौर मध्य से आम आदमी पार्टी के उम्मीदवार हैं.नंदन निलेकनी के चुनावी क्षेत्र में रौनक देर रात तक रहती है. रात का समय है एक कैफ़े में एक जोड़ा बैठा चाय पी रहा है.दोनों इसी कोरामंगालम इलाक़े में पैदा हुए और पले बढे. दोनों इस बात से ख़ुश हैं कि इस बार चुनाव में नए चेहरे नज़र आ रहे हैं. तथ्वानाथ कहते हैं, “इस बार हम नए चेहरे को वोट देंगे.""उनकी गर्लफ्रेंड ज्योति भी ख़ुश हैं कि आईटी सेक्टर के दो होनहारों ने सियासत में प्रवेश किया है.वो कहती हैं उनका वोट नंदन के नाम होगा, “मैंने नंदन के बारे में जो सुना है और उनका जो रिकॉर्ड है इसके लिए मैं उनको वोट दूँगी. मैं पार्टी देख कर नहीं बल्कि चेहरा देखकर वोट डालूंगी”ज्योति कहती हैं कि तथ्वानाथ से उन्हें सहमत होना ज़रूरी नहीं.तथ्वानाथ कहते हैं कि वह नंदन के ख़िलाफ़ नहीं हैं लेकिन उनका वोट नया चेहरा होने के बावजूद नंदन को नहीं जाएगा.उन्होंने कहा, “वह नया चेहरा हैं लेकिन वह कांग्रेस में चले गए. अगर वो एक आज़ाद उम्मीदवार की तरह से खड़े होते तो मैं नंदन को ही वोट देता.”नंदन के प्रति इस तरह के विचार वाले स्थानीय लोगों की कमी नहीं. उनसे सभी ख़ुश हैं लेकिन उनके कांग्रेस में प्रवेश करने पर उनके कई समर्थक अफ़सोस जता रहे हैं.नंदन निलेकनी का सामना है अनंत कुमार से, जो पिछले पांच बार से यहाँ से बीजेपी की टिकेट पर चुनाव जीत रहे है. ये बात और है कि पिछली बार जीत मुश्किल से हासिल हुई थी.नंदन निलेकनी इनफ़ोसिस कंपनी की स्थापना करने वालों में से एक हैं. आधार कार्ड बनाने का सिलसिला उन्हीं के नेतृत्व में शुरू हुआ. आईटी की दुनिया के वो बेताज़ बादशाह रह चुके हैं.प्रोफ़ेशनल और नए चेहरे के सियासत में प्रवेश पर आमतौर से यहाँ की युवा पीढ़ी बहुत ख़ुश है. हर्षिता वेंकटेश केवल 22 साल की हैं लेकिन राजनीति में बदलाव लाने के प्रयास में अपना योगदान देना चाहती हैं और इसीलिए वो नंदन निलेकनी की चुनाव प्रचार टीम में शामिल हो गयी हैंहर्षिता कहती हैं, “हम परिवर्तन लाने के हक़ में हैं और राजनीति को क्लीन करने में अपना योगदान देना चाहते हैं.”उन्हीं की आयु के कई लोग आम आदमी पार्टी की बंगलौर शाखा में नज़र आए. एक ने कहा वह मई तक बंगलौर मध्य लोक सभा सीट से आम आदमी पार्टी के उम्मीदवार वी बालाकृष्णन के साथ हैं.वह बालाकृष्णन की टीम में शामिल होने का कारण बताते हुई कहती हैं, “हमें नए और ईमानदार लोगों की ज़रुरत है और बालाकृष्णन और नंदन इसमें पूरे खरे उतरते हैं.""बालाकृष्णन का चुनावी दफ़्तर एक साधारण कॉर्पोरेट ऑफिस की तरह है. चारों तरफ छोटे कमरे हैं और बीच में एक हॉल है. इन कमरों में से एक में बालाकृष्णन बैठते हैं.वह काफ़ी इत्मीनान में नज़र आ रहे थे. उनका हावभाव और लोगों से मिलने और बातें करने का अंदाज़ अरविंद केजरीवाल जैसा ही बिल्कुल साधारण है. वह साधारण कपड़ों में और पार्टी की ट्रेडमार्क टोपी पहने कार्यकर्ताओं से आराम से मिल रहे थे.आईटी कंपनी इनफ़ोसिस में काफ़ी सफलता प्राप्त करने के बाद इसके सीएफ़ओ के पद से इस्तीफ़ा देकर सियासत में प्रवेश करने वाले बालाकृष्णन कहते हैं ये फ़ैसला आसान नहीं था. उन्होंने कहा, “अगर आम आदमी पार्टी नहीं होती तो मैं आज सियासत में नहीं होता.”वो बहुत कुछ बदलना चाहते हैं. “हम एक साफ-सुथरे प्रशासन के पक्ष में हैं जो आम आदमी से जुड़े”नंदन और बाला दोनों कहते हैं कि उनकी तरह प्रोफ़ेशनल लोगों की जीत हुई तो संसद के माहौल में भी परिवर्तन आएगा.नंदन कहते हैं, “हमने 200 रुपए से अपने करियर की शुरुआत की. हमने इनफ़ोसिस को एक छोटी कंपनी से एक विशाल कंपनी बनाने में सफल नेटवर्क का इस्तेमाल किया. हमारे पास तजुर्बा है प्रशासन का, नौकरियां पैदा करने का. हमें विश्वास हैं कि हम जीतेगे तो ये तजुर्बा काम आएगा”बालाकृष्णन भी इसी तरह की बातें करते हैं लेकिन फिर दोनों ने अलग अलग पार्टियाँ क्यों चुनी?बाला कहते हैं कि वह आम आदमी पार्टी की नीतियों से सहमत हैं जबकि नंदन का कहना था कि उनका नज़रिया कांग्रेस पार्टी के नज़रिए से मिलता जुलता है इसलिए उन्हें कांग्रेस पार्टी में शामिल होने में कोई दिक्कत नहीं हुई.नंदन ने कहा, “आम आदमी पार्टी केवल विरोध की राजनीति करती है. हम समस्या का हल निकालने में विश्वास रखते हैं.”बालाकृष्णन के चुनावी क्षेत्र में भी युवाओं की बड़ी संख्या है. प्रसिद्ध चर्च स्ट्रीट में कई कैफ़े हैं जो युवाओं से भरे पड़े हैं. उनमें से कुछ ने कहा कि नए चेहरे जीत भी जाएँ तो कोई फ़र्क़ नहीं पड़ता.एक 21 वर्ष के युवा ने कहा, “चुनाव के दिन पार्टी वाले आते हैं, वोट लेने के लिए पूरे परिवार वालों को पैसे देते हैं. इस बार भी वो आएंगे और जो पार्टी अधिक पैसे देगी उनका वोट उसी को जाएगा.""उनके दूसरे साथी उनसे सहमत हैं. उनका कहना है, “कुछ नहीं बदलेगा. चुनाव के दिन जो अधिक पैसे खर्च करेगा वोट उसी को अधिक पड़ेंगे”नंदन और बालाकृष्णन के सामने इन युवाओं की सियासत में ज़्यादा दिलचस्पी न होना बड़ी चुनौती होगी. बालाकृष्णन कहते हैं कि इस मानसिकता को बदलने में समय लगेगा क्योंकि अब तक वही होता आया है जिसकी शिकायत युवा पीढ़ी करती है.इसीलिए आईटी सेक्टर के ये दोनों बड़े नाम एक दूसरे के प्रति सहानुभूति रखते हैं. इसीलिए दोनों ने एक दूसरे को ‘बेस्ट ऑफ लक’ कहा है.(बीबीसी हिन्दी के एंड्रॉएड ऐप के लिए आप 

यहां क्लिक कर सकते हैं. आप हमें 

फ़ेसबुक और 

ट्विटर पर फ़ॉलो भी कर सकते हैं.)"
science,"वोडाफोन के नेटवर्क के लिए बेमिलो सिस्टम नाम की इस सेवा की मदद से मां-बाप बच्चों को ऑनलाइन होने से रोक सकेंगे. साथ ही किसी निर्धारित समय पर वो उन्हें एसएमएस मेसेज भेजने और कॉल करने पर रोक भी लगा सकेंगे.साथ ही बच्चे इस सेवा को बंद नहीं कर सकेंगे. इंग्लैंड में परिवार से जुड़ी एक संस्था का कहना है कि इस सिम कार्ड से बच्चों को डराने-धमकाने या तंग करने वाले कॉल और मेसेज पर रोक लगाई जा सकेगी. यह सिम कार्ड कम्पयूटर के जरिए काम करता है.इस सेवा को इंग्लैंड में शुरु किया गया है. सेवा लेने के लिए अभिभावकों को एक सेफ्टी पैक खरीदना होगा जिसके अंदर सिम कार्ड होगा. इस सिम को बच्चों के मोबाईल फोन पर डाला डाएगा और इसके लिए कम से कम 2.95 पाउंड हर महीने खर्च करने पड़ेंगे.बेमिलो के संस्थापक और चेयरमैन साइनल गॉफ ने बीबीसी से कहा, ""यह किसी भी सामान्य सिम की तरह ही है लेकिन इससे मां-बाप को बच्चों की सुरक्षा के लिहाज से पूरा नियंत्रण मिलता है. मां-बाप किसी के कॉल को अनुमति दे सकते हैं और जिन्हें वो नहीं चाहते कि वो उनके बच्चों से बात करें ऐसी कॉल पर रोक भी लगा सकते हैं.""अगर अभिभावक चाहते हैं कि स्कूल के समय बच्चे फोन पर व्यस्त न हो तो वो कम्प्यूटर में लॉग करके बच्चों के फोन को दूर से ही बंद कर सकते हैं.वो बच्चों के मेसेज भी पढ़ सकते हैं.ब्रिटेन की एक रिपोर्ट के मुताबिक वहां कम उम्र की लड़कियों पर दबाव बढ़ता जा रहा है कि वो अपनी अश्लील तस्वीरें मेल करें या टेक्स्ट करें.बेमिलो के एक 2000 मां-बाप पर कराए गए एक सर्वेक्षण के अनुसार आठ वर्ष से 16 वर्ष के उम्र तक के 40 फीसदी बच्चे कभी न कभी मोबाईल पर धौंस का शिकार हुए हैं.लेकिन इस नई तकनीक से मां-बाप बच्चों के फोन पर नजर रख पाएंगे.साथ ही ये सेवा बच्चों को वयस्कों के वेबसाइट पर जाने से भी रोक सकता है."
international,"न्यूयॉर्क में हुई एक बैठक के दौरान 15 सदस्यों वाले सुरक्षा परिषद ने उस मसौदे पर सहमति की मुहर लगा दी जिसके लिए अमरीका और रूस पहले ही हामी भर चुके हैं.पिछले महीने 21 अगस्त को सीरिया में हुए कथित रासायनिक हमले के बाद अमरीका ने सीरिया पर हमले की धमकी दी थी. रूस ने अमरीकी हमले की धमकी का विरोध किया था, जिसके बाद दोनों के बीच सीरिया के रासायनिक हथियारों को अंतरराष्ट्रीय निगरानी में रखे जाने पर समझौता हुआ था.इस प्रस्ताव पर सहमति के साथ ही संयुक्त राष्ट्र (यूएन) में सीरिया के मसले पर क़रीब ढाई साल से बनी गतिरोध की स्थिति खत्म हो गई है जहां सरकार और विद्रोही गुटों के बीच संघर्ष जारी है.अंतरराष्ट्रीय जांचकर्ताओं ने 2014 के मध्य तक सीरिया के रासायनिक हथियारों को नष्ट करने की योजना पर सहमति जताई उसके बाद सुरक्षा परिषद में मतदान कराने का फ़ैसला किया गया.संयुक्त राष्ट्र के प्रस्ताव में रासायनिक हथियारों के इस्तेमाल की निंदा की गई है लेकिन कोई आरोप नहीं लगाया गया है.इस प्रस्ताव में दो अहम मांग रखी गई है कि सीरिया को अपने रासायनिक हथियार छोड़ने होंगे और ऐसे हथियारों की जांच करने वाले विशेषज्ञों को बिना किसी रोक-टोक के सीरिया में आने-जाने की अनुमति दी जानी चाहिए.हालांकि इस मसौदे में यूएन चार्टर के चैप्टर 7 का संदर्भ भी दिया गया है जो सैन्य बल के इस्तेमाल की इजाज़त देता है.अमरीका के राष्ट्रपति बराक ओबामा ने पहले कहा था कि सुरक्षा परिषद के सदस्यों के बीच अगर इस मसले पर कोई सहमति बनती है तो यह दुनिया के लिए एक बड़ी जीत साबित होगी. प्रस्ताव के ज़रिए सीरिया संकट का समाधान निकालने के लिए पहले भी कोशिशें हुईं थीं लेकिन रूस और अमरीका के बीच इस पर सहमति नहीं बन पा रही थी.फ्रांस और ब्रिटेन के समर्थन के साथ अमरीका ने एक प्रस्ताव आगे बढ़ाया जिसमें सीरियाई राष्ट्रपति बशर अल असद की सेना के ख़िलाफ़ सैन्य कार्रवाई करने का विकल्प रखा था जिसका रूस ने विरोध किया था.न्यूयॉर्क में मतदान के बाद संयुक्त राष्ट्र के महासचिव बान की मून ने इस फ़ैसले को ऐतिहासिक बताया.उन्होंने कहा, ""आज की रात दुनिया ने अपना फैसला दिया है.""उन्होंने सीरियाई सरकार से जोर देकर कहा कि वह बिना किसी देरी के विश्वसनीय तरीके से प्रस्ताव पर अमल करे.उन्होंने कहा कि अगरसीरियाको इसके लिए किसी तरह की मदद की ज़रूरत हो मसलन उन्हें पूंजी या अतिरिक्त लोगों की दरकार हो तो वह खुलकर इसकी मांग कर सकता है.शुक्रवार को ब्रिटेन के विदेश मंत्री विलियम हेग ने कहा कि ब्रिटेन को ओपीसीडब्ल्यू (रासायनिक हथियार निषेध संगठन) के सीरिया फंड में 48 लाख डॉलर का योगदान देना है.ओपीसीडब्ल्यू के दस्तावेज़ ही संयुक्त राष्ट्र के प्रस्ताव का एक हिस्सा बनेंगे जिसके ज़रिए पूरी प्रक्रिया को अंजाम दिया जाएगा.अमरीका के विदेश मंत्रीजॉन केरीने कहा कि संयुक्त राष्ट्र ने साबित किया है कि कूटनीति में इतनी ताक़त है कि यह बड़ी शांति से युद्ध के भयंकर हथियारों को भी नष्ट कर सकता है.उन्होंने कहा कि इस प्रस्ताव के ज़रिए पहली बार किसी देश की रासायनिक हथियारों की क्षमता पूरी तरह ख़त्म करने की कोशिश होगी.रूस के विदेश मंत्री सर्गेई लावरोव ने भी इस क़दम का स्वागत करते हुए कहा कि मॉस्को सीरिया में होने वाले सभी अभियानों में हिस्सा लेने के लिए तैयार है.हालांकि उन्होंने इस बात पर जोर दिया कि अंतरराष्ट्रीय स्तर पर की जा रही कोशिश की सफलता न केवल दमिश्क पर निर्भर करती है बल्कि सीरिया के विपक्षियों को भी सहयोग करना चाहिए.ओपीसीडब्ल्यू ने सीरिया के रासायनिक हथियारों को नष्ट करने का एक ऐतिहासिक फ़ैसला लिया उसके कुछ घंटे बाद ही सुरक्षा परिषद में मतदान हुआ.हेग में देर रात हुई बैठक के बाद इस जांच संगठन ने कहा कि इसके कार्यकारी परिषद में 2014 के मध्य तक सीरिया के रासायनिक हथियारों को पूरी तरह ख़त्म करने के अभियान में सहमति बन चुकी है. अब इस फ़ैसले पर अमल करने के लिए सीरिया में जांच शुरू करने की दरकार है जो 1 अक्टूबर से शुरू होगा.इस संगठन ने अपने बयान में कहा कि कार्यकारी परिषद 15 नवंबर तक हथियारों को नष्ट करने की योजना तय कर लेगा.इस बीच सीरिया में हिंसा जारी है.पहले संयुक्त राष्ट्र ने कहा कि इसकी जांचकर्ताओं की टीम सीरिया में हुए तीन कथित रासायनिक हथियारों के हमले की जांच कर रही है जो दमिश्क के 21 अगस्त के हमले के बाद हुआ.इस हमले में कथित तौर पर सैकड़ों लोग मारे गए और फिर अमरीकी सैन्य कार्रवाई का ख़तरा बढ़ गया.ये तीन हमले भी उन सात कथित रासायनिक हमले में शामिल हैं जिनकी जांच यूएन की टीम कर रही है.यूएन ने अपने एक बयान में कहा कि 25 सितंबर को सीरिया में इसकी टीम दूसरी बार गई और उम्मीद है कि यह टीम 30 सितंबर तक अपना काम ख़त्म कर लेगी.यह टीम एक विस्तृत रिपोर्ट पर काम कर रही है जो अक्टूबर तक तैयार हो जाएगी.(बीबीसी हिन्दी के एंड्रॉएड ऐप के लिए यहां 

क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)"
entertainment,"

एक समय बच्चों का नाम प्राण नहीं रखा जाता थाज़बरदस्त डायलॉग डिलिवरी, स्टाइलिश लिबास, बर्ख़ुरदार कहने का वो अंदाज़....ये सब उन्हें सबसे जुदा बनाता था.तस्वीर में दिख रहा तांगा उनका अपना था. प्राण साहब के फ़िल्मों में काम करने को इत्तेफ़ाक ही कहा जाएगा. लाहौर में फ़ोटोग्राफ़ी करते हुए, किसी ने उन्हें देखा और पंजाबी फ़िल्म ऑफ़र की. पहले उन्होंने ठुकराई और फिर मान गए, बाकी इतिहास है.

प्राण ने 'शेर खान' बनने से कर दिया था मनाअमीन सयानी को दिए एक इंटरव्यू में प्राण साहब ने कहा था, ""अगर बंटवारा न होता तो कौन कमबख़्त लाहौर छोड़कर बॉम्बे जाता.""बतौर विलेन प्राण ने देव आनंद, राज कपूर और दिलीप कुमार जैसे दिग्गज अभिनेताओं के साथ किया.

खलनायकों, चरित्र अभिनेताओं का शहंशाह: प्राणइसमें 'मधुमती', 'जिस देश में गंगा बहती है', 'राम और शाम', ज़िद्दी, 'चोरी चोरी' जैसी फ़िल्में शामिल हैं. 'उपकार' में उन्होंने चरित्र अभिनेता के रोल भी किए.कहते हैं कि प्राण साहब को शेरो-शायरी का भी ख़ूब शौक था और उर्दू ज़बान पर ज़बरदस्त पकड़ थी.

प्राण: वो सुपरविलेन जिसकी फ़ीस हीरो से भी ज़्यादा थीउनके परिवार में दो बेटे अरविंद और सुनील और बेटी पिंकी हैं.अपने करियर की शुरुआत में पंजाबी फ़िल्मों में प्राण ने नूरजहां के साथ काम किया था. 1942 में नूरजहां के साथ आई फ़िल्म 'खानदान' के गाने काफ़ी मशहूर हुए थे.दिलीप कुमार से उनकी गाढ़ी दोस्ती थी.ट्विटर पर प्राण को याद करते हुए दिलीप कुमार ने लिखा था, ""मुझे याद है कैसे प्राण मेरे निकाह के लिए ख़राब मौसम के बावजूद श्रीनगर से आया था. श्रीनगर से दिल्ली और वहां से शाम को मुंबई पहुंचा और निकाह से पहले मुझे गले लगाया.""

प्राण के बेहतरीन डायलॉग: यहां शेर खान को कौन नहीं जानता...सुनील दत्त हों, शम्मी कपूर या अमिताभ बच्चन सबसे उनके अच्छे संबंध थे.(तस्वीरें प्राण साहब के परिवार की ओर से उपलब्ध करवाई गई हैं.)(बीबीसी हिन्दी के एंड्रॉएड ऐप के लिए यहां 

क्लिक करें. आप हमें क्लिक करें 

फ़ेसबुक और क्लिक करें 

ट्विटर पर भी फ़ॉलो कर सकते हैं.)"
india,"कश्मीर में हुर्रियत कांफ्रेस के कट्टरपंथी धड़े के नेता सैयद अली शाह गिलानी ने सोमवार को दो दिन के विरोध प्रदर्शनों की अपील है. वो इसे 'कश्मीर का सच छिपाने की कोशिश' बता कर इस कंसर्ट का विरोध कर रहे हैं.वहीं अधिकारियों ने ज़ुबिन मेहता के इस कार्यक्रम के लिए सुरक्षा व्यवस्था और बढ़ा दी है, जिसका सीधा प्रसारण पंद्रह देशों में होना है.एक वरिष्ठ पुलिस अधिकारी ने बीबीसी से कहा, ''ज़ुबिन मेहता को कोई विशेष खतरा नहीं है. लेकिन हम जर्मन दूतावास के संपर्क में हैं और प्रोटोकोल के अनुसार बड़े पैमाने पर सुरक्षा इंतजाम किए जा रहे हैं.''ज़ुबिन मेहता के प्रोग्राम 'एहसास-ए-कश्मीर' के विरोध में प्रदर्शनकारियों ने अपने कार्यक्रम को 'हकीकत-ए-कश्मीर' नाम दिया है.समानांतर कार्यक्रम के आयोजकों में से एक खुर्रम परवेज का कहना है, ""हम कट्टरपंथी नहीं हैं. संगीत और कला की हमारी समृद्ध संस्कृति है. लेकिन जर्मनी भी भारत के साथ मिलकर विश्व समुदाय को कश्मीर की ज़मीनी हकीकत से दूर रखने की कोशिश कर रहा है.''ये समानांतर आयोजन उसी दिन होगा जब ज़ुबिन मेहता मुग़ल बादशाह जहांगीर द्वारा कश्मीर में बनवाए गए शालिमार गार्डेन में बवेरियन स्टेट ऑर्केस्ट्रा का प्रोग्राम पेश कर रहे होंगे.शीर्ष अलगाववादी नेता सैयद अली 

गिलानी ने जर्मनी दूतावास को पत्र लिखकर ज़ुबिन मेहता के कार्यक्रम को रद्द करने की मांग की थी. गिलानी ने कंसर्ट के दिन शनिवार को पूरी तरह बंद की अपील की है.गिलानी ने तुरत फुरत बुलाई एक प्रेस कांफ्रेंस में कहा, ''हम दुनिया को बता देना चाहते हैं कि हम बंधक जनता हैं. हम अब शुक्रवार को विरोध प्रदर्शन के जरिए अपनी कहानी बताएंगे और शनिवार को पूरी तरह बंद रखेंगे.''कश्मीर में अतीत में भी कई आयोजनों ने सियासी विवादों को जन्म दिया है. पाकिस्तान में रह रहे कश्मीरी चरमपंथी नेता सैयद सलाहुद्दीन ने वर्ष 2008 में पाकिस्तान सरकार से कश्मीर में म्यूजिक बैंड जुनून को कार्यक्रम करने की अनुमति नहीं देने की मांग की थी.कश्मीर में एक लड़कियों के बैंड को पिछले साल तब बंद करना पड़ा था, जब कुछ युवाओं ने फेसबुक पर उन्हें धमकियां दीं. भारतीय अर्द्धसैन्य बल सीआरपीएफ द्वारा प्रायोजित ये बैंड एक संगीत प्रतियोगिता के दौरान बनाया गया था.विश्लेषकों का मानना है कि लंबे समय से कश्मीर में कला की अभिव्यक्ति पर राज्य अधिकारियों का एकाधिकार है.एक स्थानीय कॉलम लेखक जावेद नकीब कहते हैं, ''कश्मीर की एकमात्र सांस्कृतिक अकादमी के प्रमुख मुख्यमंत्री हैं. इन हालात में कोई स्वतंत्र तौर पर कला के विकास की उम्मीद कैसे कर सकता है. इसीलिए लोग सरकारी सहयोग से होने वाले सांस्कृतिक कार्यक्रमों को तिरछी नज़र से देखते हैं.''(बीबीसी हिन्दी के एंड्रॉएड ऐप के लिए 

यहां क्लिक कर सकते हैं. आप हमें 

फ़ेसबुक और 

ट्विटर पर फ़ॉलो भी कर सकते हैं.)"
sport,"निराश भारतीय हॉकी टीम के खिलाड़ियों ने इस पुरस्कार राशि को लेने से मना कर दिया है.मंगलवार को हॉकी खिलाड़ियों के स्वागत समारोह में खेल मंत्री अजय माकन ने विजेता टीम के हर खिलाड़ियों को 25-25 हज़ार रुपए देने की घोषणा की थी.लेकिन इतनी कम पुरस्कार राशि दिए जाने की घोषणा से निराश खिलाड़ियों ने धनराशि लेने से इनकार कर दिया है.भारतीय हॉकी टीम के कप्तान राजपाल सिंह ने समाचार चैनलों से बातचीत में इस पर निराशा जताई कि खेल मंत्री ने इतनी कम पुरस्कार राशि की घोषणा की.राजपाल सिंह ने कहा कि चिर प्रतिद्वंद्वी पाकिस्तान को हराकर एशियन चैम्पियंस ट्रॉफ़ी जीतने के बावजूद उनकी टीम को अच्छे से पुरस्कृत नहीं किया गया.उन्होंने खेल मंत्री अजय माकन के राष्ट्रीय खेल को नया जीवन देने के दावे पर निराशा जताई.राजपाल सिंह ने कहा, ""खेल मंत्री हमारी उम्मीदों पर खरा नहीं उतरे हैं. पुरस्कार राशि बेहतर होनी चाहिए ताकि न सिर्फ़ मौजूदा खिलाड़ियों बल्कि आने वाली पीढ़ी भी हॉकी के प्रति आकर्षित रहे.""भारत ने चीन में आयोजित एशियन चैम्पियंस ट्रॉफ़ी के फ़ाइनल में पाकिस्तान को हराया था. परिणाम पेनल्टी शूट आउट में निकला था और भारत 4-2 से विजयी रहा था."
india,"मार्क्सवादी कम्युनिस्ट पार्टी, जनता दल यूनाइटेड, शिरोमणि अकाली दल, शिवसेना, बीजू जनता दल, राष्ट्रीय जनता दल के नेताओं ने बहस में बढ़-चढ़ कर हिस्सा लिया. दूसरी तरफ़ सरकार के बचाव में एनसीपी नेता प्रफुल्ल पटेल सामने आए.दोपहर बाद लालू यादव ने जैसे ही विपक्ष को जमूरा कह दिया तो सदन में शोर मच गया. इस बयान पर विपक्ष ने आपत्ति की और कुछ देर तक लोकसभा स्थगित की गई. हालांकि बाद में उनके माफ़ी मांगने के बाद संसद की कार्यवाही फिर से चालू हो गई.दोबारा बहस में हिस्सा लेते हुए लालू यादव ने सरकार का ज़ोरदार समर्थन करते हुए कहा, ""हम सरकार का समर्थन करते हैं और देश के किसानों और मजदूरों से अपील करते हैं कि वो बीजेपी के झांसे में न आएं, वो देश को आगे नहीं बढ़ने देना चाहती.""लालू प्रसाद के मुताबिक़, ""कहीं भी दुकानदारों पर कोई दबाव नहीं है. वहां हर देश के उत्पाद होंगे, किसी पर खरीदने के लिए कोई दबाव नहीं होगा. अगर देश के किसान या खुदरा व्यापारी या दुकानदार पर कोई खतरा लगा, तो राजद सारी दुकानों पर आग लगा देंगे.""लालू यादव ने कहा कि भाजपा ने 2002 के अपने मेनिफेस्टो में खुदरा में एफ़डीआई का समर्थन किया था.इससे पहले भारतीय जनता पार्टी के मुरली मनोहर जोशी ने कहा, ""विदेशी बैंकों की ही तरह वॉलमार्ट गांवों में नहीं जाएगा, वो शहरों में ही रहेगा. सरकार किसानों की आमदनी बढ़ाने की बात करती है लेकिन इससे किसानों की दुर्दशा होगी, उनकी आमदनी नहीं बढ़ेगी. दुनिया के धनी देशों के किसानों को सब्सिडाइज़ किया जा रहा है, आप उसकी सब्सिडी ख़त्म करने पर उतारू हैं. आप किसान को बढ़ाइए, वॉलमार्ट को नहीं बढ़ाइए.""इसके पहले विपक्ष पर पलटवार करते हुए प्रफुल्ल पटेल ने विपक्ष से सवाल पूछा कि उन्होंने देश में मॉल्स का विरोध क्यों नहीं किया. अपने संसदीय क्षेत्र का उदाहरण देते हुए उन्होंने कहा कि वहां चीनी फर्नीचर की दुकानें होने के बावजूद काम करने के लिए बढ़ई मिलना मुश्किल है.वैश्वीकरण और आर्थिक उदारीकरण की बात करते हुए प्रफुल्ल पटेल ने कहा, ""आउटसोर्सिंग को लेकर, जिस सेक्टर में हमारे हज़ारों नौजवान काम कर रहे हैं, आज उसका अमरीका में विरोध हो रहा है. तो क्या आप चाहेंगे कि हमारे यहां से सॉफ्टवेयर का निर्यात बंद हो जाए? जितने उमंग से हम चाहते हैं कि हमारी वस्तुएं बाहर निर्यात हों, वही दूसरे देश के लोग भी चाहते होंगे. आज हमें बदलती हुई परिस्थिति का भी ध्यान रखना चाहिए.""अपनी बात को बल देते हुए प्रफुल्ल पटेल ने कहा, ""मुझे याद है कि एक ज़माने में कोका कोला को देश से भगाया गया लेकिन आज वो ब्रांड वापस भारत में आ गया है. उसे हमारे-आपके बच्चे और नागरिक पीते हैं. कोका कोला ने देशी कंपनी पारले का थम्सअप खरीदा, ये सोचकर कि कोका कोला को चलाएंगे और थम्स अप को बंद कर देंगे. लेकिन आज भी थम्स अप, कोका कोला से ज़्यादा लोकप्रिय है. इसलिए बाहर से कुछ आएगा और यहां से निवेश चला जाएगा, और ईस्ट इंडिया कंपनी बन जाएगी, ये सही नहीं है.""सुबह बहस की शुरुआत करते हुए सीपीएम के बासुदेब आचार्य ने कहा ""सरकार को खुदरा में एफ़डीआई नीति के बारे में फिर से विचार करना चाहिए. इससे न तो किसान और न ही उपभोक्ताओं को फ़ायदा होगा. हम अपने देश में आसानी से वॉलमॉर्ट को नहीं आने देंगे.""इससे पहले संसदीय कार्य राज्य मंत्री राजीव शुक्ला ने कहा था, ""हम सभी दलों से संपर्क में हैं. खुदरा में एफ़डीआई से किसानों और छोटे व्यापारियों को नुक्सान नहीं होगा. बल्कि इससे उन्हें मदद मिलेगी.""जनता दल युनाइटिड के शरद यादव ने भी एफ़डीआई का विरोध करते हुए सरकार पर देश से ज़्यादा बाज़ार के बारे में चिंतित होने का आरोप लगाया.उन्होंने कहा, ""हम सरकार को गिराना नहीं चाहते. अगर ऐसा होता तो हम अविश्वास प्रस्ताव पर तृणमूल का साथ देते. हमारा मकसद किसान को बचाना है. अगर आप(सरकार) एफ़डीआई रोलबैक नहीं करेंगे तो हम सरकार को रोलबैक करेंगे.""इससे पहले खुदरा क्षेत्र में प्रत्यक्ष विदेशी निवेश यानी एफडीआई को लेकर मंगलवार को संसद में बहस हुई थी और बुधवार को संसद में इस मुद्दे पर मतदान होना है. लेकिन इस मुद्दे पर मतदान में कौन सी पार्टी सरकार के पक्ष में होगी और कौन विरोध में, इसे लेकर संशय बरकरार है.हालांकि राजनीतिक प्रेक्षकों का आकलन है कि यूपीए सरकार इस मुद्दे पर मत विभाजन में जीत के प्रति आश्वस्त है और इसके बाद ही वो नियम 184 यानी मत विभाजन वाली बहस के लिए तैयार हुई है.लेकिन मंगलवार की बहस सुनकर एकबारगी लगा कि कहीं बात सरकार के हाथों से निकल न जाए.मंगलवार को लोकसभा में जब एफ़डीआई पर चर्चा शुरु हुई तो ऐसा लगा नहीं कि समाजवादी पार्टी और बहुजन समाज पार्टी सरकार के साथ हैं.मुलायम सिंह ने ये कहकर विपक्षी दलों की आस बढ़ा दी कि एफ़डीआई से देश में बेरोज़गारी बढ़ेगी. उन्होंने कहा, ""आप कितनी भी सफाई दें, कितना भी तर्क दें लेकिन ये देश के हित में नहीं है. क्योंकि बीस-पचीस करोड़ लोग बेरोजगार हो जाएंगे.""उन्होंने प्रधानमंत्री और सोनिया गांधी से अपील कर डाली कि वे कुछ दिनों के लिए एफ़डीआई के मुद्दे को छोड़ दें क्योंकि इससे लोकसभा के आगामी चुनाव में भी यूपीए सरकार को कोई फायदा होने वाला नहीं है.हालांकि कि वे ये कहने से अपने आपको बचा ले गए कि मत विभाजन के दौरान वे क्या करेंगे.यही हाल बहुजन समाज पार्टी का भी था. एफ़डीआई का विरोध करने के बाद पार्टी के सांसद दारा सिंह चौहान सिर्फ़ ये संकेत देकर रहे गए कि वे सरकार को मत विभाजन में बचाने पर विचार कर सकते हैं.तृणमूल कांग्रेस तो एफ़डीआई के इतना ख़िलाफ़ थी कि उसने सरकार के ख़िलाफ़ अविश्वास प्रस्ताव लाने की भी कोशिश की थी. उसका यही रूख़ चर्चा के दौरान भी क़ायम रहा. वहीं वामपंथी दल तो पहले से ही एफ़डीआई के ख़िलाफ़ थे.बहस की शुरुआत नेता प्रतिपक्ष सुषमा स्वराज ने की थी. उन्होंने एफ़डीआई का ज़ोरदार विरोध किया. ख़ूब तर्क और आंकड़े दिए. उन्होंने वॉलमार्ट के वित्तीय अधिकारी के निलंबन की ख़बर का हवाला देते हुए सवाल उठाया कि कहीं इसके पीछे भ्रष्टाचार तो नहीं है.सुषमा स्वराज जानती हैं कि अकेले भाजपा के वोट से उनका प्रस्ताव पारित नहीं हो सकता. वे ये भी जानती हैं कि सपा और बसपा इस सरकार को गिराना नहीं चाहतीं. इसलिए उन्होंने इन दोनों दलों को लुभाने की कोशिश की.उन्होंने कहा, ""नियम 184 के प्रस्ताव के पारित होने से सरकार नहीं गिरेगी, केवल एफडीआई गिरेगी. इसलिए जिन्हें सरकार गिरने की आशंका है वे भयभीत न हों और मतदान में सहयोग करें.""वहीं, केंद्रीय मंत्री और कांग्रेस नेता कपिल सिब्बल सरकार के वकील की तरह खड़े थे. उन्होंने एफ़डीआई का समर्थन करते हुए तर्क दिया कि ये सिर्फ़ खुदरा व्यापार का मामला नहीं है, कंपनियाँ इसके अलावा भी बहुत निवेश करेंगीं.बुधवार को इस प्रस्ताव पर आगे बहस के बाद मत विभाजन होना है. भले ही मुलायम सिंह की पार्टी एफ़डीआई के ख़िलाफ़ है लेकिन वो मत विभाजन के दौरान सदन से वॉक आउट करके भी सरकार का भला कर सकते हैं.कुछ ऐसा ही बहुजन समाज पार्टी भी कर सकती है.दोनों के लिए एक पुराना तर्क तैयार है कि वे भाजपा जैसी सांप्रदायिक पार्टी के प्रस्ताव का समर्थन नहीं कर सकते.कहा जाता है कि राजनीति संभावनाओं का खेल है शायद इसीलिए भाजपा इन दोनों दलों से आस लगा बैठी है.सरकार दिखा रही है कि उसके मन में परिणाम को लेकर दुविधा नहीं है लेकिन मत विभाजन तक थोड़ी बहुत धुकधुकी तो ज़रुर लगी रहेगी."
science,"30 से 35 वर्ष के क़रीब दो हज़ार लोगों पर कराए गए एक सर्वेक्षण से ये बात सामने आई कि करीब 44 प्रतिशत लोग शराब का सेवन करते हैं.शराब पीने की सबसे ज्यादा वजह तनाव और काम की अधिकता बताई गई.सर्वेक्षण कराने वाली संस्था ड्रिंकअवेयर ने चेतावनी दी है कि शराब का सेवन तनाव को बढ़ा सकता है.घर पर शराब का सेवन करने वाले करीब एक तिहाई लोग और लगभग आधी महिलाओं का कहना था कि उन्होंने जरूरत से ज्यादा शराब का सेवन किया.करीब 68 प्रतिशत लोगों का कहना था कि वो घर पर ही शराब का सेवन करते हैं, जबकि 71 प्रतिशत लोग सप्ताह की खरीदारी में शराब को भी शामिल करते हैं.करीब एक तिहाई लोग भोजन के साथ शराब पीकर टीवी देखना पसंद करते हैं तो वहीं एक चौथाई लोग शाम को खाने के साथ पीना पसंद करते हैं. ड्रिंकअवेयर संस्था के प्रचार विभाग के प्रमुख सियोभान मैक्कान के मुताबिक, “तनाव से मुक्ति के रास्ते में शराब आपका एक मिथ्या मित्र हो सकता है.”उनका कहना है, “यहां तक कि कई बार ऐसा लगता भी है कि थोड़ी मात्रा में शराब के सेवन से दिन भर का तनाव दूर हो गया है, लेकिन लंबे समय तक इसका सेवन कई तरह से नुकसानदेह होता है.” इस अभियान के निदेशक एमिली रॉबिन्सन के मुताबिक, “बहुत से लोग शराब का सेवन तनाव दूर करने के लिए करते हैं लेकिन इससे और दिक्कतें बढ़ जाती हैं.”वे कहती हैं, “शराब अवसादक भी है, इसलिए परेशानी का अनुभव कई बार खराब स्थिति में पहुँच सकता है. और बाद में चलकर अनिद्रा का कारण बनता है.”इस सर्वेक्षण का एक और महत्वपूर्ण निष्कर्ष ये है कि चूंकि लोग दिन भर की थकान उतारने के लिए शराब का सेवन करते हैं, इसलिए नियोक्ताओं को चाहिए कि वो अपने कर्मचारियों को काम के दौरान कुछ आराम दें, ताकि वे थकान का अनुभव न करें."
science,"आप एक ऑपरेशन थिएटर में हैं. एनेस्थीसिया शुरू हो चुका है और बेहोश होने की उलटी गिनती शुरू हो गई है.बहुत से लोगों को इसके बाद जो अगली बात याद रहती है वह होती है एक गहरी नींद से जागना. लेकिन कुछ मामले ऐसे भी होते हैं जिनमें पूरी तरह से बेहोशी कभी आती ही नहीं.सर्जरी के दौरान होश में आ जाना और फिर कुछ भी करने में नाकाम रहना किसी भी मरीज़ का सबसे बुरा डर होगा.लेकिन ब्रिटेन के प्रमुख एनेस्थीस्टों के अनुसार सिर्फ ऐसा ही नहीं होता कि आदमी या तो होश में हो या बेहोश. इसके बीच में भी एक अवस्था होती है.ऑक्सफ़ोर्ड विश्वविद्यालय अस्पताल में परामर्श एनेस्थीस्ट प्रोफ़ेसर जयदीप पंडित मानते हैं कि इनके अलावा चेतना की एक अन्य ""तीसरी अवस्था"" भी होती है जो सोने और जागने के बीच की होती है. हो सकता है कि मरीज़ सामान्य एनेस्थीसिया के दौरान इसी अवस्था में चला जाए.वो कहते हैं, ""मैं इसे डाइसेनेस्थीसिया कहता हूं, एक ऐसी जागृति जिसमें मरीज़ को सर्जरी के बारे में पता तो होता है लेकिन वो न तो होश में होता है और न ही बेहोश.""हालांकि दुनिया भर में इसका इस्तेमाल होता है लेकिन फिर भी कोई नहीं जानता कि जनरल एनेस्थीसिया शरीर पर काम कैसे करता है.एनेस्थीसिया एक जटिल काम है जिसमें सालों के प्रशिक्षण और कौन सी दवा, कितनी दी जानी है इसको ठीक से समझने की ज़रूरत पड़ती है. फिर भी अनुमानतः 15,000 में से एक सर्जरी में मरीज़ ऐसी दशा को अनुभव करते हैं जिसमें उन्हें सर्जरी के विभिन्न आयाम होश में आने के बाद याद रहते हैं. इनमें से एक तिहाई को दर्द भी महसूस होता है.दरअसल यह सवाल कि कौन होश में है और कौन नहीं, दिमाग को चकरा देने की हद तक जटिल है.लेकिन प्रोफ़ेसर पंडित उस चीज़ की पड़ताल कर रहे हैं जो इससे आगे की है. अर्थात् उस धुंधली अवस्था की जो होश और बेहोशी के बीच की है. वह इसे 'आइसोलेटेड फोरआर्म टेक्निक' नाम की पद्धति के ज़रिए दिखा पाते हैं.इसमें अगर मरीज़ सर्जरी के दौरान होश में आ जाए तो वो अपना हाथ हिलाकर सर्जन को एलर्ट कर सकता है.प्रोफ़ेसर पंडित ने इस तकनीक का इस्तेमाल कर इंसान की जागरुकता के चमत्कारिक पहलू दर्शाए हैं. कई बार किए गए परीक्षणों में बेहोश लग रहे मरीजों ने निर्देश दिए जाने पर प्रयोगकर्ता की उंगली को अपनी सक्रिय बांह से दबा दिया. लेकिन उनमें से किसी ने भी खुद ही अपनी बांह हिलाकर यह नहीं बताया कि वो होश में हैं या सर्जरी के दौरान उन्हें दर्द हो रहा है.प्रोफ़ेसर पंडित कहते हैं, ""देखा जाए तो ये मरीज़ बेहोश हैं. लेकिन स्पष्टतः वह एक ऐसी अवस्था में हैं जहां वह मौखिक निर्देश जैसी चीज़ों पर प्रतिक्रिया कर सकते हैं लेकिन सर्जरी जैसी चीज़ पर नहीं. शायद इसलिए कि इससे उन्हें कोई दिक्कत नहीं होती.""प्रोफ़ेसर पंडित के अनुसार इससे पता चलता है कि चेतना का तीसरा स्तर भी होता है.लेकिन इस अवधारणा का विश्लेषण करना काफ़ी मुश्किल है.सामान्यतः जब डॉक्टर एनेस्थीसिया के बारे में मरीज़ को समझाते हैं तो वह इसकी तुलना सो जाने से करते हैं. लेकिन हॉवर्ड मेडिकल स्कूल में एनेस्थीसिया के प्रोफ़ेसर डॉ एमोरी ब्राउन इसे तकनीकी रूप से ग़लत बताते हैं.उन्होंने बीबीसी को बताया, ""हमें सुरक्षित तरीके से आपकी सर्जरी करने के लिए एक प्रक्रिया अपनानी पड़ेगी जो यकीनन काफ़ी आक्रामक और सदमे वाली होगी- इससे आप एक ऐसी अवस्था में पहुंच जाएंगे जो कोमा होगी और जिसे हम ख़त्म कर सकते हैं.""हालांकि जब दिमाग होश से बेहोशी की ओर जाता है तो उसमें क्या हो रहा होता है यह अभी तक साफ़ नहीं है. साल 2011 में मैन्चेस्टर विश्वविद्यालय में एक शोध दल पहली बार यह देख पाया था कि एनेस्थीसिया के दौरान इंसानी दिमाग पर क्या असर होता है.दिमाग की तस्वीर उतारने की एक नई तकनीक का इस्तेमाल कर शोधार्थियों ने दिमाग की थ्री डी तस्वीर बनाई. इससे पहले सामान्य ब्रेन स्कैन की 2डी तस्वीर ही बन पाती थी.वह यह देख पाए कि जैसे-जैसे मरीज़ बेहोश होता है उसके दिमाग में क्या विद्युतीय हरकतें होती हैं.मज़ेदार बात यह है कि जैसे ही मरीज़ बेहोश हुआ उसकी दिमागी हलचलें बढ़ कईं. इससे लगता है कि एनेस्थीसिया के प्रभाव में बंद होने की बजाय दिमाग और तेजी से काम करता है ताकि होश में आ सके.लेकिन वैज्ञानिक अब भी यह नहीं समझ पाए हैं कि जब बेहोशी आती है तो दिमाग पर क्या असर पड़ता है.यूनिवर्सिटी कॉलेज लंदन हॉस्पिटल्स में एनेस्थीसिया सलाहकार डॉक्टर केविन फोंग कहते हैं, ""हम इस वक्त भी यह नहीं बता सकते कि इंसानी चेतना क्या है, इसलिए ऐसी तकनीक ढूंढना जो इसकी अनुपस्थिति की निगरानी करे, मुश्किल है.""(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)"
india,"बीबीसी हिंदी से ख़ास बातचीत में अलगाववादी नेता परमिंदर सिंह बल ने कहा कि ख़ालिस्तान के हिमायती होने के बावजूद उन्हें भारत में प्रवेश न करने देना उनके मानवाधिकारों का उल्लंघन है.परमिंदर सिंह बल ने कहा, “मैं करीब 48 साल से यहाँ हूँ. ये हो सकता है कि अकाली हमें नहीं आने देना चाहते क्योंकि मौजूदा पंजाब सरकार अकालियों की है जो कि अब पंथिक दल न रहकर एक परिवारिक पार्टी बन गई है.”लंदन के साउथॉल में 31 साल से रह रहे एक अन्य अलगाववादी नेता जसवंत सिंह ठेकेदार कहते हैं कि वह शांतिपूर्वक तरीके से अपना सियासी संघर्ष करने के पक्षधर हैं.जसवंत सिंह ठेकेदार ने कहा, “मेरा परिवार, प्रापर्टी सब वहां है. दो-तीन दफ़ा मैंने वीज़ा लेने की कोशिश की लेकिन बिना वजह बताए मुझे वीज़ा देने से इंकार कर दिया गया.”इस सारे मामले पर विस्तार से चर्चा देखिएगा ईटीवी नेटवर्क पर बीबीसी हिंदी के टीवी कार्यक्रम ग्लोबल इंडिया में.ग्लोबल इंडिया हर शुक्रवार ईटीवी नेटवर्क के चैनलों पर प्रसारित किया जाता है. प्रसारण समय हैं:शुक्रवार – शाम छह बजे – ईटीवी राजस्थान, ईटीवी उर्दूशुक्रवार – रात आठ बजे – ईटीवी बिहार-झारखंड, ईटीवी उत्तर प्रदेश-उत्तराखंड, ईटीवी मध्य प्रदेश-छत्तीसगढ़शनिवार – पुन: प्रसारण – रात आठ बजे –ईटीवी उर्दूशनिवार – पुन: प्रसारण – रात साढ़े नौ बजे– ईटीवी के सभी हिंदी चैनलरविवार – पुन: प्रसारण – सुबह 11.00 बजे – ईटीवी के सभी हिंदी चैनलरविवार – पुन: प्रसारण – दोपहर 1 बजे – ईटीवी उर्दू"
science,"किताबें, कापियाँ और अभ्यास पुस्तिकाओं को भी भूला जा सकता है. शायद भविष्य के क्लासरूम में इनकी भी ज़रूरत न पड़े.भविष्य में बच्चों के विकास के लिए शायद हाथ में टैबलेट लिए बच्चों से भरी कक्षा और सोशल मीडिया पर सक्रिय अध्यापक की ही ज़रूरत हो.लेकिन नार्वे के एक स्कूल के लिए यह भविष्य की बात नहीं है बल्कि यह उसका वर्तमान है.ओस्लो के नज़दीक स्थित सेंडविका हाई स्कूल की अध्यापिका एन माइकलसन को लंदन में आयोजित हो रहे शिक्षा क्षेत्र में दुनिया के सबसे बड़े तकनीकी मेले में आमंत्रित किया गया है. वे तकनीकी समझ रखने वाले अन्य अध्यापकों से अपने अनुभव साझा करेंगी.माइकलसन कहती हैं, ""सोशल मीडिया लोगों से जुड़ने का सबसे सहज तरीका है. हम हर रोज़ ऐसा करते हैं, कभी स्कूल में, कभी काम के बाद और कभी तो काम के दौरान ही.""वो बताती हैं,""ज़्यादातर लोग सोशल मीडिया पर आपस में जुड़ने को बढ़ावा देता है लेकिन स्कूल शायद अंतिम जगह हैं जहां इस पर पाबंदी है.""माइकलसन अपनी क्लास में हर छात्र को ब्लॉग बनाना सिखाती हैं. छात्र अपने काम का प्रदर्शन अपने ब्लॉग पर ही करते हैं. बाकी छात्र उस पर टिप्पणी देते हैं और अध्यापक वहीं नंबर दे देते हैं.वे कहती हैं, ""मैं किताबों का इस्तेमाल नहीं करती क्योंकि इससे आप सीमित हो जाते हैं. मैं अपने ब्लॉग पर ही बच्चों को यह बताती हूँ कि मैं क्या पढ़ाने वाली हूँ.""माइकलसन का उद्देश्य डिजिटल माहौल बनाने का है जिसमें बच्चे ऑनलाइन रहते हुए शिक्षा हासिल कर सकें और अध्यापक पर निर्भर रहने के बजाए रचनात्मक हो और स्वयं अपने तरीके खोजें.उनकी क्लास में क्वॉडब्लॉगिंग सॉफ़्टवेयर का भी इस्तेमाल किया जाता है. इसके ज़रिए चार स्कूल आपस में जुड़ सकते हैं और एक दूसरे के ब्लॉग पर टिप्पणियाँ कर सकते हैं.सेंडविका की 17 वर्षीय चात्रा हैकेन बाकर कहती हैं, ""हम दूसरे देश के छात्रों से जुड़ सकते हैं और जानकारियाँ साझा कर सकते हैं.""छात्रों को फ़ेसबुक के एक पेज के ज़रिए अपडेट दिए जाते हैं. यहाँ छात्र फ़ेसबुक पर एक दूसरे के मित्र हुए बिना भी जानकारियाँ साझा कर सकते हैं और एक-दूसरे के काम पर टिप्पणियाँ कर सकते हैं.ट्विटर का इस्तेमाल दुनिया भर के शिक्षिकों से प्रेरणा लेने के लिए किया जा रहा है.माइकलसन कहती हैं, ""यदि आप अंग्रेजी के शिक्षक हैं और आप ट्विटर का इस्तेमाल नहीं कर रहे हैं तो आप कुछ खो रहे हैं.""वे बताती हैं, ""शिक्षक रोचक और नए विचार साझा कर रहे हैं. मेरी फ़ीड में अमरीका, दक्षिण अफ़्रीका, न्यूज़ीलैंड और अन्य देशों के लोग जुड़े हैं. मैं दुनियाभर के लोगों से मदद माँग सकती हूँ.""हैकन कहती हैं, ""हम सांस्कृति विभिन्नताओं और जीवन के अलग-अलग रंगों पर बात करते हैं.""सेंडविका स्कूल में प्रत्येक छात्र को टैबलेट उपलब्ध करवाया गया है और पूरे स्कूल कैंपस में वाई फ़ाई सेवा मौजूद है.वेंड्सवर्थ के बर्न्टवुड स्कूल से आए जिम वॉटसन मानते हैं कि उनके स्कूल के सेंडविका स्कूल जैसी सुविधाएं मिलने में अभी वक़्त लगेगा.उनके स्कूल में वर्ड वॉल प्रणाली मौजूद है जिसमें बच्चे वॉयरलैस कीबोर्ड के ज़रिए एक बड़ी इंटरएक्टिव स्क्रीन पर पूरी क्लास के सामने एक्सरसाइज़ में हिस्सा ले सकते हैं.सॉफ़्टवेयर का नया वर्ज़न भी आ रहा है जिसमें बच्चे टैब का इस्तेमाल कर सकते हैं लेकिन बर्न्टवुड स्कूल के पास अभी टैबलेट नहीं हैं. स्कूल ऐसा कार्यक्रम स्थापित करने की कोशिश कर रहा है जिसके तहत बच्चे अपना टैब लेकर स्कूल आ सकेंगे.वॉटसन मानते हैं कि सेंडविका के स्तर तक पहुँचने के लिए ब्रितानी अध्यापकों के सोशल मीडिया को लेकर नज़रिए को बदलने की ज़रूरत होगी.वे कहती हैं, ""पिछले पंद्रह सालों से शिक्षक छात्रों से फ़ोन से दूर रहने के लिए कहते रहे हैं, अब उन्हें इनका इस्तेमाल करने के लिए कहना होगा.""वॉटसन ने ट्विटर के ज़रिए परीक्षा से एक दिन पहले बच्चों की तैयारी जाँचने के लिए सवाल-जबाव किए थे. छात्र इसे लेकर काफी सकारात्मक थे और वे आगे भी ऐसा करना चाहते हैं.जेनेट क्रोंपटन छोटे बच्चों को पढ़ाती हैं और मानती हैं कि तकनीक के क्षेत्र में हो रहे विकास प्राइमरी स्कूल के स्तर के शिक्षकों के लिए चुनौतीपूर्ण हो सकते हैं.वे कहती हैं, ""ज़रूरी नहीं है कि हर शिक्षक पूरी तरह से अपडेट हो लेकिन नए विचारों के खुला होना ज़रूर है.""एन माइकलसन कहती हैं, ""यदि अध्यापक यह नहीं जानेंगे कि सोशल मीडिया का इस्तेमाल कैसे किया जाए तो कुछ नहीं बदलेगा. यदि छात्र इसके इस्तेमाल के बारे में नहीं जानेंगे तब वे भी इसे लेकर अध्यापकों की तरह ही रूढ़िवादी होंगे.""एक अन्य छात्र हैने वेगर यह बताने के लिए उत्साहित हैं कि उनके लिए सीखने का यह तरीका कितना मायने रखता है.वे कहती हैं, ""इससे जीवन आसान हो जाता है. यदि आप क्लास में नहीं हैं तो सिर्फ़ ऑनलाइन रहकर भी अपडेट रहा जा सकता है. आप कुछ खोते नहीं हैं.""क्या हैकेन और हैने अब सोशल मीडिया के बिना स्कूल की कल्पना कर सकती हैं?इस सवाल पर दोनों ही हंसती हैं. सीधा सा जबाव है. सोशल मीडिया ही उनका स्कूल है.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)"
entertainment,"फिल्म के हीरो राहुल रॉय ने काफी लोकप्रियता हासिल की थी लेकिन इसके बावजूद वो बॉलीवुड में ज़्यादा टिक नहीं पाए.हालांकि कुछ साल पहले वो रिएलिटी शो बिग बॉस में नज़र आए थे लेकिन उसके बाद फिर गायब.राहुल रॉय का नाम सुनते ही सबसे पहला सवाल उठता है कि वो आजकल कहां हैं?बीबीसी ने राहुल से सबसे पहला सवाल यही पूछा और जवाब था ""मैं पिछले 6-7 सालों से ऑस्ट्रेलिया आ-जा रहा था, अब मैं वापस आ गया हूं और मुबंई में हूं. फिल्मों में वापसी कर रहा हूं और उम्मीद है कि इस साल के अंत तक आप मुझे हिंदी फिल्मों में दोबारा देख पाएंगे.""इतने सालों तक फिल्मों से गायब रहने की वजह बताते हुए राहुल कहते हैं, ""सच्चाई ये है कि कोई ख़ास स्क्रिप्ट लेकर आया नहीं और मुझे पता नहीं था कि आखिर मुझे करना क्या है. मेरी जो भी अच्छी-बुरी इमेज रही अब मैं उसको बदलना चाहता हूं. अच्छा अभिनय करना चाहता हूं जिसके लिए ढंग के निर्देशक की ज़रुरत है.""राहुल ने बताया कि किस तरह एक प्रसिद्ध महिला पत्रिका में उनकी मां का एक साक्षात्कार पढ़कर निर्देशक महेश भट्ट घर आए और राहुल की तस्वीरें देखकर उन्हें अपनी फिल्म में लेने की इच्छा ज़ाहिर की. उन दिनों राहुल मॉडलिंग किया करते थे.अपने गैर-पारंपरिक लुक और अपनी हेयर स्टाइल के लिए भी चर्चा में रहे राहुल कहते हैं कि शुरू में उन्हें काफी नकारात्मक प्रतिक्रियाएं मिली थीं और इंडस्ट्री में लोग कहते थे कि ये कभी हीरो बन ही नहीं सकता, कैसे पुराने ज़माने के कपड़े पहनता है, कैसे बाल रखता है.राहुल के अनुसार सच तो ये है कि जनता को क्या पसंद है क्या नहीं ये 1990 में भी किसी को नहीं पता था और 2013 में भी नहीं पता.मज़ेदार बात ये है कि राहुल ने 23 साल बाद कुछ दिनों पहले ही अपने बालों का लुक बदला है वो भी अपनी एक नई फिल्म के लिए जिसके बारे में वो फिलहाल कुछ बताना नहीं चाहते.जहां तक आशिक़ी 2 की बात है तो राहुल ने खुशी जा़हिर की फिल्म का सीक्वेल बन रहा है लेकिन साथ ही पुरानी आशिक़ी के साथ नई फिल्म की तुलना को वो गलत ठहराते हैं.आशिक़ी के बाद राहुल के पास फिल्मों की लाइन लग गई थी जब उन्होंने 47 फिल्में साइन की थीं जिनमें से 19 लोगों के पैसे वापस कर दिए थे.राहुल ने बताया कि एक वक्त ऐसा था जब उनकी 23 फिल्में फ्लोर पर थीं और दिन में 3 फिल्मों की शूटिंग करके, वो रात में अन्य फिल्मों के लिए काम किया करते थे. ये सिलसिला करीब छह साल चला.अपनी फिल्मों के चयन को गलत ठहराते हुए राहुल कहते हैं, ""100 प्रतिशत मैंने गलतियां कीं लेकिन उस वक्त आपको सही-गलत बताने वाले, आपके पैसों को संभालने वाले और आपको गाइड करने वाले प्रोफेशनल लोग कहां होते थे. उस वक्त तो आपको स्क्रिप्ट तक नहीं मिलती थी जबकि अब ऐसा बिल्कुल नहीं है.आशिक़ी की हीरोइन अनु अग्रवाल के बारे में राहुल ने बताया, ""अनु फिल्मों से हटकर रहना चाहती थी. मैं उससे मिला नहीं और ना ही मैंने उसे ढूंढने की कोशिश की है. आखिरी बार मुझे पता चला था कि वो आध्यात्म में रुचि ले रही है और मुंबई के बांद्रा इलाके में रह रही है. इसके अलावा उसके बारे में कुछ भी जानने का प्रयास मैंने नहीं किया.""राहुल के मुताबिक दुनिया के हर कोने में उनके प्रशंसक मिलते हैं और एक ही सवाल करते हैं कि आप पर्दे पर वापस कब आ रहे हो ?बिग बॉस में तो राहुल के प्रशंसकों ने उन्हें जीत हासिल करवा दी थी, अब देखना दिलचस्प होगा कि क्या राहुल की फिल्मों में वापसी भी सुपरहिट हो पाएगी?"
science,"लंबी उम्र के कई खतरे होते हैं. उन अतिरिक्त सालों में पुरानी बीमारियों के कारण लोग बीमारी और कमजोरी से जूझते दिखेंगे. यही नहीं, स्वस्थ रहने का खर्च आसमान छुएगा.   अमरीका में अल्जाइमर जैसी बुढापे की बीमारी से पीड़ित लोगों की संख्या एक करोड़ 32 लाख होने की संभावना है, यानी अल्जाइमर के रोगियों की संख्या सदी के मध्य तक दोगुनी हो जाएगी. ऐसे मरीजों की देखभाल का खर्चा भी एक लाख करोड़ डॉलर होने की संभावना है.पूरी दुनिया के वैज्ञानिक ये पता लगाने की कोशिश कर रहे हैं कि उम्र के बढ़ने के साथ ही साथ वे कैसे स्वस्थ भी रहें. इसके नए और किफायती तरीके तलाशने की कोशिश की जा रही है.   इस बात की भी संभावनाएं तलाशने की कोशिश हो रही है कि क्या कला के जरिए अधिक उम्र में होने वाली बीमारियों का इलाज संभव है? तात्पर्य ये कि क्या रचनात्मक गतिविधियों के जरिए व्यक्ति ज्यादा दिनों तक जवान बना रह सकता है?   शीली 66 साल की हैं. उनमें जो आकर्षण और जोश है वह उनसे आधी उम्र की महिला को भी मात दे सकता है. वे इसका श्रेय डांस को देती हैं.   “मैं डांस करती हूं क्योंकि मैं डांस नहीं कर सकती थी. अब जब एक बार इसे शुरु कर दिया तो मुझे कोई नहीं रोक सकता. आज ये हाल है कि डांस मेरी जिंदगी बन गया है.”   वो बताती हैं कि एक कंपनी हर सप्ताह डांस का वर्कशाप करती है जिसने यहां डांस सीखने आने वाले सभी बुजुर्गों का जीवन बदल दिया है.   डांस के इस वर्कशाप में आने वाले एक और बुजुर्ग थॉमस डायर 78 साल के हैं. वे अपना अनुभव बताते हुए कहते हैं, “जब से मैंने डांस करना शुरु किया है, मेरी तन्मयता और मुस्तैदी बढ़ गई है.”   वे मानते हैं कि डांस में हर स्टेप की टाइमिंग बेहद उतार-चढ़ाव वाली होती है और इस तरह की गतिविधियों से ही इस उम्र में भी सक्रियता और ऊर्जा बनी रहती है.  2030 में ऐसा पहली बार होगा कि बूढ़ों की गिनती बच्चों से ज्यादा हो जाएगी और अब नीति निर्माताओं के लिए यह चिंता का प्रमुख विषय होने वाला है कि बुढ़ापे में भी लोग शारीरिक और मानसिक रूप से कैसे भले-चंगे रह सकते हैं?   ये माना जा रहा है कि इस संदर्भ में कला एक महत्वपूर्ण भूमिका निभा सकती है.   वॉशिंगटन में ‘सेंटर फॉर सीनियर्स’ है. इस सेंटर का मकसद बूढ़ों को सामाजिक रूप से सक्रिय रखना है. वे बुजुर्ग जो अपने जीवन में अलगाव व अवसाद झेल रहे हैं, उनमें यहां आने के बाद खुद को काफी जोशो-खरोश और उत्साह से भरा पा रहे हैं.   एक शोध के अनुसार कला के विभिन्न रूपों जैसे डांस, पेंटिंग, ड्राइंग आदि में सक्रिय होने से शरीर और मन पर काफी गहरा असर होता है. हम शारीरिक और मानसिक रूप से निरोग महसूस करते हैं. मगर ये सुनिश्चित करना जरूरी है कि व्यक्ति ज्यादा दिन जीने के साथ-साथ तंदुरुस्त भी रहे.   अधिक उम्र से जुडे़ रोग न केवल कष्टकारी होते हैं बल्कि उनसे जूझना जेब पर भी भारी पड़ता है. सक्रियता रोगों के लक्षणों को टालने में कामयाब होती है."
india,"सेना में उनका अतीत उनका पीछा नहीं छोड़ रहा है. इस बार उनका जिस विवाद में नाम आया है, वह देश के भावी सेनाध्यक्ष जनरल दलबीर सिंह सुहाग को लेकर है.दरअसल केंद्र सरकार ने वीके सिंह के सेना प्रमुख रहते दलबीर सिंह सुहाग पर हुई कार्रवाई को अदालत में एक हलफ़नामे में अवैध और पूर्वनियोजित बताया है.वहीं इस मुद्दे पर रक्षा मंत्री अरुण जेटली ने कहा कि जनरल दलबीर सिंह सुहाग ही देश के सेना प्रमुख होंगे. उन्होंने कहा कि सैन्य बलों से जुड़े मामलों को राजनीति से बाहर रखना चाहिए.उन्होंने कहा कि जो मामला अदालत में विचाराधीन है, उस पर सदन में चर्चा नहीं की जा सकती है.इस बीच जनरल वीके सिंह ने जनरल दलबीर सिंह सुहाग पर ट्वीट के ज़रिए हमला बोला है. ट्वीट में उन्होंने सुहाग के ख़िलाफ़ अपनी पुरानी कार्रवाई को जायज़ बताया है.इस तरह जनरल सुहाग की नियुक्ति पर सरकार और उसके राज्यमंत्री वीके सिंह का रुख़ अलग-अलग हो गया है.वीके सिंह ने ट्विटर पर लिखा, ""यदि कोई यूनिट बेगुनाहों की हत्या करती है, लूटपाट करती है और उसके बाद यूनिट का प्रमुख उन्हें बचाने का प्रयास करता है, तो क्या उसे ज़िम्मेदार नहीं ठहराया जाना चाहिए? अपराधियों को खुला घूमने दिया जाना चाहिए?""रक्षा मंत्रालय ने लेफ्टिनेंट जनरल रवि दस्ताने के पदोन्नति मामले में सोमवार को सुप्रीम कोर्ट में दायर हलफ़नामे में कहा है कि सुहाग के ख़िलाफ़ अनुशासनात्मक कार्रवाई के लिए जिन ख़ामियों को आधार बनाया गया वे ग़ैर-क़ानूनी, असंगत और पूर्वनियोजित थे.सुहाग के नेतृत्व वाली एक यूनिट ने कथित तौर पर पूर्वोत्तर क्षेत्र में हत्याएं और लूटपाट की थीं. तत्कालीन सेना प्रमुख वीके सिंह ने सुहाग के ख़िलाफ़ अनुशासनात्मक कार्रवाई हुए उनकी पदोन्नति पर रोक लगा दी थी.लेकिन जनरल बिक्रम सिंह के सेना प्रमुख बनते ही सुहाग की पदोन्नति पर लगी रोक हटा दी गई थी.जनरल वीके सिंह के पास पूर्वोत्तर भारत के विकास से जुड़े मंत्रालय का भी प्रभार है.केंद्र सरकार के इस हलफ़नामे के आधार पर कांग्रेस प्रवक्ता अभिषेक सिंघवी ने जनरल (सेवानिवृत्त) वीके सिंह के त्यागपत्र की मांग की है.वहीं पार्टी ने रेणुका कुमारी ने संसद भवन परिसर में संवाददाताओं से कहा कि यह एक गंभीर मुद्दा है, इसलिए विदेश राज्यमंत्री को सोच-समझ कर बोलना चाहिए. उन्हें यह पता होना चाहिए कि उनके बोलने का क्या प्रभाव होगा.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)"
sport,"रविवार को ऑस्ट्रेलिया के चैनल 10 पर प्रसारित एक टीवी इंटरव्यू में थोर्पे ने अपने लैंगिक झुकाव की चर्चा की.उन्होंने ब्रितानी पत्रकार सर माइकल पार्किंसन से कहा, ""मैंने इस बारे में लंबे समय तक सोचा है. मैं इतरलिंगी नहीं हूं."" इस भावुक इंटरव्यू में थोर्प ने कहा कि वो बीते एक पखवाड़े में ही अपने दोस्तों से अपने लैंगिक झुकाव के बारे में बात करने में सहज हो पाए हैं.उन्होंने कहा, ""मैं पिछले कुछ समय से अपनी लैंगिकता के बारे में बात करना चाहता था लेकिन नहीं कर पाया, मुझे लगता था कि मैं नहीं कर पाऊंगा.""थोर्पे ने ओलंपिक खेलों में रिकॉर्ड नौ पदक जीते हैं. उनके नाम तैराकी के कई विश्व रिकॉर्ड हैं.साल 2006 में उन्होंने 24 साल की उम्र में तैराकी से संन्यास ले लिया था.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और

 ट्विटर पर भी फ़ॉलो कर सकते हैं.)"
india,"इस संबंध में संगठन की दंडकारण्य स्पेशल ज़ोनल कमेटी ने एक बयान जारी कर इसका विरोध करने का ऐलान किया है.यूँ तो नारायणपुर के अबूझमाड़ इलाके में कई वर्षों से सेना के प्रशिक्षण केंद्र की स्थापना का प्रस्ताव लंबित था, मगर हाल ही में सेना ने इस मामले में दिलचस्पी दिखानी शुरू की और वरिष्ठ अधिकारियों ने इलाके का सर्वे करना भी शुरू कर दिया है.हालांकि सेना ने बार-बार कहा है कि वह माओवादियों के ख़िलाफ़ चल रहे अभियान में शामिल नहीं हो रहे हैं लेकिन माओवादियों का आरोप है कि प्रशिक्षण केंद्र के बहाने इस लड़ाई में सरकार अब फ़ौज को लेकर आ रही है.संगठन के प्रवक्ता गुड्सा उसेंडी नें बयान में कहा है, ""माओवादी आन्दोलन का जड़ से सफाया करने के लक्ष्य से ऑपरेशन ग्रीन हंट के नाम से जारी फ़ांसीवादी हमले के तहत छत्तीसगढ़ में सेना को तैनात करने की प्रक्रिया शुरू हो गई है. जनवरी के दूसरे सप्ताह में बस्तर के अबूझमाड़  क्षेत्र में सेना का प्रशिक्षण केंद्र स्थापित करने के लिए उपयुक्त जगह तलाशने के बहाने सैन्य बलों ने क़दम रखा है.""  पिछले माह सेना ने सरकार से पूछा था कि अगर उस पर माओवादी हमला करते हैं तो क्या वह जवाबी कार्रवाई कर सकती है? मगर अभी तक स्थिति कुछ स्पष्ट नहीं हुई है.वैसे छत्तीसगढ़ सरकार के सूत्रों का कहना है कि अबूझमाड़ में सेना के लिए ज़मीन के अधिग्रहण का काम पूरा कर लिया गया है.अब सरकार ये ज़मीन सेना के हवाले कर रही है. मगर इसमें कुछ शर्तें भी शामिल हैं. सूत्रों का कहना है सेना के प्रशिक्षण केंद्र के लिए लगभग 600 से 900 वर्ग किलोमीटर ज़मीन का अधिग्रहण किया जा रहा है.  उसेंडी का कहना है, ""सेना की तैनाती के साथ ही यहाँ पर सशस्त्र बलों का विशेष अधिकार कानून एएफ़एसपीए लागू किया जाएगा. इससे छत्तीसगढ़ विशेष जन सुरक्षा कानून, यूएपीए जैसे कानूनों के साए में पहले से ही हो रही ज्यादतियों और अत्याचारों में बेतहाशा वृद्धि होगी. इससे पिछले डेढ़ साल जारी जनता के ख़िलाफ़ युद्ध और ज़्यादा घातक और क्रूर रूप धारण करेगा. इसका भी खतरा भी बढ़ेगा कि सेना के हमलों की खबरें पूरी तरह दब जाएं. ""सरकार कहती है कि चार हज़ार वर्ग किलोमीटर में फैला अबूझमाड़ का इलाक़ा दरअसल माओवादियों की राजधानी है.ये माओवादियों के आधार वाला इलाक़ा कहलाता है जहाँ इनकी समानांतर सरकार भी चलती है. आज़ादी के पहले और बाद के 62 वर्षों में भी इन इलाक़ों का सर्वे नहीं हो पाया है.पहले इस इलाक़े में अधिकारी खुद नहीं जाया करते थे, अब माओवादियों की वजह से नहीं जाते.   अबूझमाड़ के अलावा सेना का औद्योगिक नगरी बिलासपुर के पास अपना 'बेस कमान मुख्यालय' स्थापित करने का प्रस्ताव है.साथ ही भिलाई के पास नंदिनी के इलाके में वायु सेना के बेस की स्थापना के लिए ज़मीन अधिग्रहण का काम भी शुरू हो गया है."
entertainment,"हॉलीवुड ट्रेड पेपर्स के मुताबिक चीन की सरकारी फिल्म डिस्ट्रीब्यूशन कंपनी 'चाइना फिल्म ग्रुप' पर वॉर्नर ब्रदर्स के 31 मिलियन डॉलर, सोनी के 23 मिलियन डॉलर और फॉक्स स्टूडियो के 23 मिलियन डॉलर बकाया हैं.दरअसल हॉलीवुड फ़िल्मों पर चीन में दो प्रतिशत का अतिरिक्त टैक्स, वैट (वैल्यू एडेड टैक्स) के रूप में लगाया जाता है. जब बड़ी अमरीकी फिल्म निर्माण कंपनियों ने इस फैसले का विरोध किया तो चीन ने इन हॉलीवुड फ़िल्म निर्माण कंपनियों को बकाया पैसा देना बंद कर दिया.चीन चाहता है कि हॉलीवुड निर्माण कंपनियां ये अतिरिक्त कर दें जबकि इन कंपनियों का कहना है कि ये कर उस समझौते की अवमानना है जो पिछले साल फरवरी में विश्व व्यापर संगठन में किया गया था.पिछले साल दोनों देशों के बीच ये तय हुआ था की हॉलीवुड ज्यादा संख्या में अपनी फिल्में चीन में प्रदर्शित करेगा और इसके बदले चीन इन फिल्मों से होने वाले मुनाफे का 25 प्रतिशत हिस्सा इन कंपनियों को देगा.इन कंपनियों की ओर से 'द मोशन पिक्चर एसोसिएशन ऑफ़ अमरीका' चीन से इस मुद्दे को सुलझाने की कोशिश कर रहा है.लेकिन मुनाफा न मिलने के बावजूद भी ये अमरीकी फिल्म निर्माण कम्पनियां चीन में अपनी फिल्में प्रदर्शित कर रही हैं क्योंकि चीन इस वक़्त सबसे फलता फूलता बाज़ार है और हॉलीवुड यहां अपनी पकड़ बनाए रखना चाहता है.(क्या आपने बीबीसी हिन्दी का नया 

एंड्रॉएड मोबाइल ऐप देखा? डाउनलोड करने के लिए यहां क्लिक करें. आप ख़बरें पढ़ने और अपनी राय देने के लिए हमारे 

फेसबुक पन्ने पर भी आ सकते हैं और 

ट्विटर पर फ़ॉलो भी कर सकते हैं.)"
science,"इन चारों महिलाओं के जननांग माँ के गर्भ में पर्याप्त रूप से विकसित नहीं हो पाए थे. यह एक तरह का शारीरिक विकार होता है जिसमें स्त्री जननांग का विकास जन्म से ही अधूरा रहता है.प्रत्येक महिला के लिए सही आकार का स्त्री जननांग विकसित करने के लिए अच्छी तरह से ऊतकों का मिलान करना ज़रूरी था इसके लिए एक ऊतक के नमूने का इस्तेमाल किया गया.प्रत्यारोपण के बाद सभी महिलाओं में ""इच्छा, कामोत्तेजना, गीलापन, संभोग सुख, संतुष्टि"" और दर्द रहित संभोग के सामान्य लक्षण देखे गए.इस उपचार में शल्य चिकित्सा की मदद से तैयार किए गए कटोरे की तरह के छेद का इस्तेमाल किया जाता है जो तो आंत की त्वचा से बना था.उत्तरी केरोलिना के वेक फॉरेस्ट बैपटिस्ट मेडिकल सेंटर के डॉक्टरों ने इन चारों महिलाओं के स्त्री जननांग के निर्माण में उत्कृष्ट तकनीक का इस्तेमाल किया. ये चारों महिलाएँ किशोरावस्था की थी.चिकित्सकीय प्रक्रिया के तहत पेड़ू क्षेत्र का स्कैन किया गया और उसका इस्तेमाल प्रत्येक रोगी के लिए 3 डी परत वाली एक ट्यूब डिजाइन करने के लिए किया गया.एक छोटा सा ऊतक कम विकसित स्त्री जननांग से लिया गया और प्रयोगशाला में कोशिकाओं को बड़े पैमाने पर विकसित किया गया.मांसपेशियों की कोशिकाएँ बाहर की तरफ से परत के साथ और अंदर की तरफ से स्त्री जननांग की कोशिकाओं के साथ जुड़ी थीं.स्त्री जननांगों को एक बायोरिएक्टर में बड़े ही सावधानी से उस समय तक विकसित किया गया जब तक वे शल्य चिकित्सा के माध्यम से प्रत्यारोपित करने के लिए लायक नहीं हो गए.सभी महिलाओं में यौन क्रियाएँ अब समान्य है.स्त्री जननांग के विकास में अवरोध प्रजनन अंगों में अन्य असामान्यताएँ पैदा कर सकते हैं. इनमें से दो महिलाओं में स्त्री जननांग गर्भाशय से जुड़ा था.गर्भधारण का कोई मामला नहीं था लेकिन उन महिलाओं में यह सैद्धांतिक रूप से संभव है.वेक फॉरेस्ट बैपटिस्ट मेडिकल सेंटर में निदेशक डॉ. एंथोनी एटाला ने बीबीसी समाचार वेबसाइट को बताया, ""वास्तव में हमने पहली बार पूरे अंग को बनाया है यह एक चुनौती थी.""उन्होंने कहा कि एक क्रियाशील स्त्री जननांग इन महिलाओं के जीवन के लिए एक ""बहुत महत्वपूर्ण बात है और इससे उनके जीवन में होने वाली तब्दीली देखना "" पुरस्कृत होने जैसा "" था.यह पहली दफा है जब प्रत्यारोपण के परिणाम की रिपोर्ट आई है हालांकि, पहला प्रत्यारोपण आठ साल पहले हुआ था.(बीबीसी हिन्दी के एंड्रॉएड ऐप के लिए आप 

यहां क्लिक कर सकते हैं. आप हमें 

फ़ेसबुक और 

ट्विटर पर फ़ॉलो भी कर सकते हैं.)"
science,अगर और प्रयोगों में भी यही नतीजे आते हैं तो इससे आधुनिक भौतिकी का एक मूल आधार ही बदल जाएगा.सितंबर में जेनेवा में की दुनिया स्थित भौतिकी की सबसे बड़ी प्रयोगशाला सर्न में वैज्ञानिकों ने कहा था कि उन्होंने सबएटॉमिक पार्टिकल यानी अतिसूक्ष्म कण न्यूट्रिनो की गति प्रकाश की गति से भी ज़्यादा पाई है.लेकिन इस रिपोर्ट के आलोचकों का कहना था कि न्यूट्रिनो के लंबे समूह के कारण प्रयोग में ग़लती हो सकती है.नए प्रयोग में छोटे समूह इस्तेमाल किए गए हैं. लेकिन अभी बाहरी वैज्ञानिकों ने इसका अध्ययन नहीं किया है.इस प्रयोग को 20 बार किया गया और नतीजा वही पाया गया.भौतिकी का ये बड़ा सिद्वांत है कि प्रकाश की गति से तेज़ कुछ भी नहीं.पहले ये सिद्वांत जेम्स क्लर्क मैक्सवेल ने दिया था और बाद में अलबर्ट आइंस्टाइन की थ्यूरी ऑफ़ रिलेटिविटी में इसे शामिल किया गया था.
sport,"सहारा इंडिया परिवार वर्ष 2001 से लगातार टीम इंडिया का आधिकारिक प्रायोजक रहा है.ये ख़बर आईपीएल ऑक्शन से कुछ ही देर पहले ही आई है जिसमें लगभग 140 राष्ट्रीय-अंतरराष्ट्रीय खिलाड़ियों की बोली लगने वाली थी.सहारा इंडिया ने बीसीसीआई से अनुरोध किया कि आईपीएल टीम पुणे वॉरियर्स को किसी और को दे दिया जाए. सहारा ने वर्ष 2010 में पुणे वॉरियर्स की फ्रेंजाइजी 1702 करोड़ रूपए में खरीदी थी.लेकिन सबसे बड़ा फ़ैसला भारतीय क्रिकेट टीम के प्रायोजक से हटना है. सहारा इंडिया परिवार वर्ष 2001 से लगातार टीम इंडिया का आधिकारिक प्रायोजक रहा है.जवाब में बीसीसीआई ने भी एक विज्ञपति में कहा, ''हमें पता चला है कि सहारा ने एक बयान में भारतीय क्रिकेट और आईपीएल से हटने की इच्छा जताई है. हम सहारा से इस मामले पर बातचीत करेंगे और उनका मत जानेंगे. पिछले दिनों सहारा चाहती थी कि हम उनके लिए नियमों में परिवर्तन करे, लेकिन ये संभव नहीं है.''बीसीसीआई की ओर से जारी बयान में कहा गया, ''सहारा चाहे तो बोली लगने की प्रक्रिया के बाद खिलाड़ी बदल सकता है. छह फरवरी को ट्रेडिंग विंडो फिर खुलेगी तब सहारा को एक और मौका मिलेगा.''वर्ष 2010 में सहारा इंडिया परिवार ने आख़िरी बार तीन साल के लिए 400 करोड़ रूपए की बोली लगाकर क्रिकेट टीम की स्पॉन्सरशिप ली थी.सहारा के इस कदम को बीसीसीआई के लिए आर्थिक झटका माना जा रहा है.सहारा की ओर से जारी बयान में कहा गया है, 'हम बीसीसीआई के अधीन आने वाले सभी तरह के क्रिकेट से हट रहे हैं.'सहारा इंडिया ने एक बयान में कहा, ''प्रायोजक के रूप में 11 वर्ष की यात्रा के बाद हम निश्चित तौर पर कह सकते हैं कि क्रिकेट काफी धनाड्य हो गया है. कई धनी लोग मज़बूत इच्छा के साथ क्रिकेट का समर्थन का हौसला बढ़ाने के लिए मौजूद हैं. इसलिए हम पूरी मानसिक शांति के साथ भारी मन से बीसीसीआई के अंतर्गत आने वाले क्रिकेट से हट रहे हैं.''बयान के मुताबिक, ''इस प्रायोजन को शुरू करना हमारा भावनात्मक फैसला था, लेकिन हमारी भावनाओं को कभी नहीं सराहा गया और कई मौकों पर हमारे निवेदन पर कोई विचार नहीं किया गया.''सहारा ने रिश्‍ता टूटने के लिए बीसीसीआई को ज़िम्‍मेदार ठहराया है. सहारा का कहना है कि 2008 में उन्होंने आईपीएल में प्रवेश किया था लेकिन उन्हें सिर्फ़ एक छोटे से तकनीकी आधार पर अयोग्य करार दिया गया.सहारा परिवार के मुखिया सुब्रतो राय ने कहा, ''हमने कहा था कि अगर एक या दो टीम कमज़ोर रहा तो टूर्नामेंट पर इसका बुरा असर पड़ेगा, टीमों में बराबरी होनी चाहिए. नए टीमों को कुछ तो फ़ायदा देना चाहिए, कम से कम अधिक विदेशी खिलाड़ी खिलाने का ही अधिकार दे देना चाहिए. लेकिन हमारी सुनी नहीं गई. मै किसी को दोश नहीं देना चाहता.''उन्होंने आगे कहा, ''मै खिलाड़ियों को लेकर चिंतित हूँ और चाहता हूँ कि हमारे आईपीएल से जाने के बाद भी हमारे खिलाड़ी खेलें इसलिए हमने अनुरोध किया है कि खिलाड़ियों को किसी और इच्छुक कोर्पोरेट को दे दिया जाए.''पिछले साल आईपीएल के लिए टीम की ख़रीददारी के दौरान 94 मैच और 10 टीमों के हिसाब से पैसा लिया गया, लेकिन सिर्फ 74 मैच खेले गए, जिससे सहारा को नुकसान हुआ. बोर्ड ने नुकसान हुए पैसों को वापस नहीं किया.दक्षिण अफ्रीका में विश्व कप आयोजन के दौरान खिलाड़ियों के शर्ट पर सहारा का लोगो नहीं इस्तेमाल किया गया, क्योंकि ये दक्षिण अफ्रीका की सहारा एयरलाइन्स से सहारा का लोगो से मिलता जुलता था.इस हिसाब से सहारा को दो मैच के लिए फीस नहीं देनी थी, लेकिन इस सबके बावजूद सहारा ने दोनों मैचों के लिए खिलाड़ियों को पूरी रकम अदा की.सहारा ने वर्ल्‍ड कप की जीत में हीरो रहे युवराज सिंह के प्रति सहानुभूति नहीं दिखाने के लिए बीसीसीआई की आलोचना की है.युवराज सिंह के मामले पर सहारा का कहना था, 'युवराज का अभी इलाज चल रहा है. हमने बीसीसीआई से अनुरोध किया था कि हम युवराज की जगह पर सौरव गांगुली को पुणे टीम में रखना चाहते हैं लेकिन बोर्ड ने नियमों का हवाला करते हुए ऐसा करने से मना कर दिया. हमें ऐसा लग रहा है कि हमारे साथ धोखा हुआ है, इसलिए हमने बोर्ड से रिश्‍ता तोड़ने का फैसला किया.'कंपनी का कहना कि वो बीसीसीआई से कोई टकराव नहीं मोल लेना चाहती है, इसलिए वह बोर्ड से रिश्‍ते ख़त्‍म कर रही है.सहारा की प्रेस विज्ञप्ति में कहा गया है कि अब वो देश में खेलों को बढ़ावा देने के लिए 20 केंद्रों की स्थापना करेगी.सहारा के मुताबिक कंपनी हर साल दस करोड़ रुपए ऐसे खेलों और खिलाड़ियों को बढ़ावा देने में लगाएगी जो पीछे छूट गए हैं."
entertainment,"अभिनेत्री दीपिका पादुकोण मानती हैं कि एक वक्त था जब फ़िल्मों में 

हीरोइन को अच्छे कपड़े पहनना और मेकअप लगाने का ही काम रहता था लेकिन आज फ़िल्म में हीरोइन उतनी ही ज़रुरी है जितना कि एक हीरो और अगर ऐसा नहीं है तो हीरोइन के बगैर फ़िल्म क्यों नहीं बनाते?कॉकटेल की अभिनेत्री दीपिका कहती हैं ""अब हीरोइन को सिर्फ एक उत्पाद की तरह इस्तेमाल नहीं किया जाता क्योंकि आज की पीढ़ी के कलाकार ज़्यादा महत्वपूर्ण रोल करने में यक़ीन रखते हैं. हम ध्यान रखते हैं इस बात का कि हम ऐसे रोल न करें जो भीड़ में खो जाएं.""फ़िल्म इंडस्ट्री के लिए कहा जाता है कि दो हीरोइन आपस में दोस्त नहीं हो सकतीं, लेकिन दीपिका इस बात को नकराते हुए कुछ और ही कह रही हैं.दीपिका कहती हैं ""मैंने सुना है कि पहले दो हीरोइन आपस में बिल्लियों की तरह लड़ती थी. लेकिन अब तो हम सब दोस्तों की तरह रहते हैं. हम घूमने जाते हैं, आपस में बात करते हैं. कॉलेज या स्कूल में बच्चे घूमते फिरते हैं,मस्ती करते हैं. हम बिल्कुल वैसे ही करते हैं.""कई आधुनिक परिवेश के रोल निभाने वाली दीपिका कहती है ""मुझे इस बात से भी आपत्ति है कि ग्लैमर का मतलब ज़ीरो एक्टिंग क्यों होता है? ऐसा क्यों सोचा जाता है कि अगर कोई अच्छे कपड़े पहनता है और ग्लैमरस है तो उसे एक्टिंग करनी नहीं आती. कॉकटेल में मेरे अभिनय की तारीफ हुई जबकि मैंने उसमें काफी ग्लैमरस रोल भी निभाया है.""ये जवानी है दिवानी में 

दीपिका अपने पूर्व प्रेमी रणबीर कपूर के साथ दिखाई दे रही हैं. गौरतलब है कि दीपिका और रणबीर ने एक ही साल अपने करियर की शुरुआत की थी और दोनों के बीच प्रेम संबंध थे.हालांकि बाद में दोनों के बीच अलगाव हो गया जिसके बारे में दीपिका ने एक चर्चित टीवी शो पर बात भी की थी.लेकिन अपनी नई फ़िल्म में एक साथ काम करके इन दोनों ही कलाकारों ने एक बार फिर सुर्खियां बटोर ली है.रणबीर के बारे में दीपिका कहती हैं ""मुझे नहीं लगता कि रणबीर पिछले पांच सालों में ज़रा भी बदले हैं. हां ये कितने अच्छे अभिनेता हैं इसका पता हमें तभी लग गया था जब रणबीर की पहली फ़िल्म आई थी. रणबीर की हार या जीत मेरी भी सफलता या असफलता है.""'ये जवानी है दिवानी' को अयान मुखर्जी ने निर्देशित किया है और ये फ़िल्म 31 मई को रिलीज़ होगी.(बीबीसी हिन्दी के 

एंड्रॉएड ऐप के लिए क्लिक करें. आप हमें 

फेसबुक और 

ट्विटर पर फ़ॉलो भी कर सकते हैं.)"
entertainment,"लेकिन कई बार ऐसा होता है जब वो संवाद पर्दे पर दिखने वाले अदाकार नहीं, बल्कि अन्य लोग बोल रहे होते हैं.इसकी वजह कई बार अपनी आवाज़ देने के लिए अदाकारों का उपलब्ध न होना होता है तो कई बार इसकी कुछ और वजहें होती हैं.और यहीं फिल्म निर्माताओं के काम आते हैं डबिंग आर्टिस्ट.इस रिपोर्ट को सुनने के लिए क्लिक करेंहिंदी फ़िल्मों में अमिताभ बच्चन की आवाज़ ख़ासी दमदार आवाज़ मानी जाती. कई डबिंग आर्टिस्ट और मिमिक्री आर्टिस्ट उनकी आवाज़ निकालते हैं लेकिन सुदेश भोंसले ऐसे कलाकार हैं जिन्होंने अमिताभ बच्चन के लिए ना सिर्फ़ आवाज़ दी है बल्कि वो उनकी आवाज़ में गाना गाते हैं.अपने हुनर पर सुदेश कहते हैं, ""बहुत मेहनत और प्रैक्टिस की है और ये देने वाले की देन है जो मैं अमिताभ बच्चन की आवाज़ में गा सकता हूँ और डायलॉग बोल सकता हूँ. मैंने उनके लिए चुम्मा चुम्मा (हम), मेरी मखणा (बागवान), शावा शावा (कभी ख़ुशी कभी ग़म) और सोणा सोणा (छोटे मियां बड़े मियां) जैसे गीत गाएं हैं.""अपनी शुरुआत के बारे में सुदेश बताते हैं, ‘‘मैं एक बार उनकी फ़िल्म 'मुकद्दर का सिकंदर' देख कर आया और एक लड़की के सामने उनका डायलॉग बोलने लगा और वो मेरे दोस्तों ने सुन लिया. जब उन्होंने रिकॉर्डिंग कर मुझे सुनाई तो मुझे भी लगा कि मेरी आवाज़ लगभग उनके जैसी है.""उन्होंने कहा, ""उसके अगले दिन ही आकर मैं उनकी कई फ़िल्मों की कैसेट लेकर उनके डायलॉग याद करने लगा और जब भी मौका मिलता स्टेज पर शो करता. उस समय नक़ल करने वाले कई आर्टिस्ट थे लेकिन शायद अमिताभ जी कि तरह आवाज़ देना वाला में ही था.''वो कहते हैं, ""मैंने अमिताभ बच्चन के लिए सबसे पहले शशि कपूर निर्देशित फ़िल्म 'अजूबा' में 'या अली या अली मेरा नाम है अली' गाया था.""अमिताभ बच्चन के अलावा सुदेश भोंसले ने संजीव कुमार, अनिल कपूर समेत कई अन्य अभिनेताओं के लिए भी आवाज़ दी है.किसी दूसरे की आवाज़ में गाना कितना मुश्किल होता है और कितना रियाज़ करते हैं? इस सवाल के जवाब में सुदेश कहते हैं, ''मैं गायक हूँ तो इतना मुश्किल नहीं होता. हाँ लेकिन डायलॉग बोलना बहुत मुश्किल है.''डबिंग कलाकारों को फ़िल्म उद्योग में बेहतर पहचान और पुरस्कारों के सवाल पर सुदेश कहते हैं, ''इंडस्ट्री में इस कला को बहुत निचले स्तर पर देखा जाता है लेकिन बाक़ियों की तरह उन्हें भी उतना ही सम्मान मिलना चाहिए. अगर अवॉर्ड मिलें तो और अच्छा, क्योंकि ये एक मुश्किल कला है जिसे हर कोई नहीं कर सकता.''सुदेश कहते हैं, ""इस काम की अच्छी बात ये है कि हम वो काम करते हैं जो ज़्यादा लोग नहीं कर पाते. दूसरा हम निर्माताओं के करोड़ों रुपए डूबने से बचाते हैं लेकिन हमें अपने काम का वो श्रेय नहीं मिलता. कभी कभी तो ऐसा होता है कि आवाज़ें निकालते हुए हम अपनी ही पहचान भूल जाते हैं.""ऐसे ही एक डबिंग आर्टिस्ट हैं चेतन शीतल जिन्होंने 150 कलाकारों के लिए फ़िल्मों में आवाज़ दी है.चेतन बताते हैं, ""मैंने कभी सोचा भी नहीं था कि मैं इस वॉइसिंग इंडस्ट्री में आ पाऊंगा लेकिन बचपन से ही मेरा शौक था दूसरों की आवाज़ निकालना. मैं उस वक़्त जानवरों की आवाज़ बहुत अच्छी तरह निकाल लेता था और वो प्रतिक्रिया भी करते.''वो कहते हैं, ""मुझे ये मौका मिला 1989 -1990 में जब मुझे फ़िल्म 'अफ़सर' में एक्टर पिंचू कपूर साहब के लिए डबिंग के लिए कहा गया. उनका देहांत हो गया था और उनका रोल फ़िल्म में काफ़ी रोमांचक था.""उन्होंने कहा, ""मैं उस समय सिर्फ़ 18 साल का था और पिंचू कपूर 89 बरस के थे और मुझे उनकी आवाज़ देनी थी. मैंने अपनी आवाज़ से सभी को अचंभित कर दिया. मैंने पिंचू कपूर की 8 फ़िल्मों की डबिंग की.''चेतन बताते हैं कि उन्होंने सनी देओल के लिए डब किया है और एक्टर विनोद मेहरा, अमजद ख़ान, राकेश रोशन ('औरत' फ़िल्म) के लिए भी आवाज़ दी है.सलीम इशाक की फ़िल्म 'दूध का क़र्ज़' में भी अमरीश पुरी और प्रेम चोपड़ा के लिए आवाज़ दी और धीरे धीरे काफ़ी फ़िल्मों और स्टेज शो पर हुनर दिखाया.चेतन बताते हैं कि जब कभी किसी अभिनेता को समस्या होती थी तो प्रोड्यूसर उन्हें डबिंग के लिए बुलाते थे. उनके अनुसार, ""1993 में जब संजय दत्त का प्रॉब्लम हुआ तो मैंने उनकी फ़िल्मों आंदोलन, नमक, विजेता, जय विक्रांता के लिए आवाज़ दी.""चेतन बताते हैं कि उन्होंने सलमान ख़ान के लिए फ़िल्म 'बीवी नंबर 1' के लिए वसु ददलानी के कहने पर अपनी आवाज़ दी. इसके अलावा उन्होंने क़रीब 2500 विज्ञापनों के लिए भी डबिंग की है.वो बताते हैं, ""मैंने अमिताभ बच्चन के लिए एक टीवी कमर्शियल और सचिन के लिए भी आवाज़ दी है. फ़िल्म 'दबंग 2' में विलेन प्रकाशराज के लिए पूरी फ़िल्म में वो अपनी आवाज़ दे चुके हैं. मुझे एक और मौका मिला सिमी ग्रेवाल की डॉक्यूमेंट्री में स्वर्गीय प्रधानमंत्री राजीव गांधी की आवाज़ देने का.''अपने हुनर पर बात करते हुए चेतन कहते हैं, ''हर एक्टर की अपनी एक अलग आवाज़ है और उन सभी को डब करने के लिए बहुत मेहनत करनी पड़ती है ताकि वो बिलकुल स्वाभाविक लगे.""उन्होंने कहा, ""आवाज़ को पूरी तरह से बोलना, पहचानना ही आवाज़ का अध्ययन है. स्टेज पर किसी की नक़ल करना और किसी के लिए फ़िल्म में आवाज़ देना बहुत ही अलग है.''लेकिन चेतन को फिल्म इंडस्ट्री से कुछ शिकायतें भी हैं.वो कहते हैं, ''हम इतना काम करते हैं लेकिन हमें वो सम्मान नहीं मिलता जो मिलना चाहिए. मैं चाहता हूँ कि अवॉर्ड फंक्शन में बाक़ी कैटेगरी की तरह हमारे लिए भी एक कैटेगरी होनी चाहिए. हमारे काम को भी दुनिया के सामने आना चाहिए.''(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं."
sport,"रविवार को खेले गए फ़ाइनल मुक़ाबले में शीर्ष वरीयता हासिल नडाल ने दूसरी वरीयता हासिल सर्बिया के नोवाक जोकोविच को 3-6, 7-5, 6-2, 6-4 से हरा कर लगातार पांचवीं बार और कुल मिलाकर नौवीं बार ख़िताब अपने नाम किया.इसके साथ ही जोकोविच का फ्रेंच ओपन पहली बार जीतने का सपना, सपना ही रह गया.वैसे इस फाइनल मुक़ाबले में जोकोविच ने पहले सेट में शानदार शुरुआत करते हुए नडाल पर दबाव बनाया, जब उन्होंने 6-3 से पहला सेट जीता, तो लगा कि जैसे इस बार फ्रेंच ओपन को नया चैंपियन मिलने वाला है, लेकिन इसके बाद नडाल ने दिखाया कि आख़िरकार क्यों फ्रेंच ओपन उन्हें इतना रास आता है.हालांकि नडाल ने दूसरा सेट बेहद संघर्ष के बाद 7-5 से अपने नाम किया, लेकिन इसके बाद उन्होंने मुड़ कर नहीं देखा.तीसरे सेट में तो उन्होंने जोकोविच को जैसे बेबस ही कर दिया और जब 6-2 से ये सेट जीता तभी लगने लगा था कि ये मुक़ाबला पांच सेट तक नहीं चलेगा.नडाल ने बेस लाइन के अलावा नेट पर भी शानदार खेल दिखाया और चौथा सेट 6-4 से अपने नाम करते हुए लगातार पांचवीं बार फ्रेंच ओपन अपने नाम किया.नौ बार फ्रेंच ओपन अपने नाम करने वाले नडाल दुनिया के पहले खिलाड़ी हैं.फ्रेंच ओपन में नडाल के दबदबे का अंदाज़ा इसी से लगाया जा सकता है कि वो यहां पर केवल एक बार हारे हैं और 66 बार जीते हैं.नडाल ने 2005 में पहली बार फ्रेंच ओपन अपने नाम किया था. उसके बाद 2006, 2007 और 2008 में भी ख़िताब जीता जबकि 2009 में भी चौथे दौर में हार कर बाहर हुए.फ्रेंच ओपन में यही उनकी इकलौती हार रही और उसके बाद से एक बार फिर उनकी जीत का सिलसिला जारी रहा.(बीबीसी हिंदी का एंड्रॉयड मोबाइल ऐप डाउनलोड करने के लिए 

क्लिक करें. आप ख़बरें पढ़ने और अपनी राय देने के लिए हमारे 

फ़ेसबुक पन्ने पर भी आ सकते हैं और 

ट्विटर पर फ़ॉलो भी कर सकते हैं.)"
international,"इसमें आरोप लगाया गया है कि उच्चायोग की वेबसाइट पर जानकारी आधी-अधूरी रहती है, ऑनलाइन अप्वाइंटमेंट का सिस्टम नहीं है और वहां काम करने वाले लोगों का रवैया ठीक नहीं है.कई लोगों की शिकायत है कि उच्चायोग में उनका अनुभव बेहद कड़वा था. लोग तीखी टिप्पणियां भी कर रहे हैं, जैसे-''लोगों के साथ अमानवीय बर्ताव बंद करना चाहिए'', ''भारतीय उच्चायोग जाना नरक जैसा है, जिससे हमेशा बचना चाहिए, यह बेहतर होना चाहिए''.लंदन में इस पूरे मामले की पहल की है अरुण अशोकन ने और उन्होंने भारतीय उच्चायोग, भारत के विदेश मंत्री सलमान खुर्शीद और प्रवासी मामलों के मंत्री वायलार रवि को इस संबंध में पत्र लिखा है.अरुण के मुताबिक, ''उच्चायोग में कोई काम हो तो सुबह 6:00 से 9:45 बजे तक लाइन में खड़े रहना पड़ता है. गर्भवती महिला हो या बैसाखी पर कोई शख़्स, वो भी उसी क़तार में खड़े रहते हैं. अंदर जाने पर पता चलता है कि जो दस्तावेज़ हम लाएं हैं, वो पूरे नहीं हैं, क्योंकि उच्चायोग की वेबसाइट पर जो जानकारी है, वही आधी-अधूरी है.''उनका कहना है, ''जब हम दस्तावेज़ उच्चायोग में काम करने वालों को देते हैं, तो वो नाराज़ होते हैं. हम कहते हैं कि दूसरे देशों में भेदभाव होता है. लेकिन जब हम भारतीय ही भारतीय उच्चायोग जाते हैं, और हमारे ही अधिकारी हम पर चिल्लाते हैं, बुरी तरह बात करते हैं, तो बहुत खराब लगता है. भारत इतना बड़ा आईटी पॉवर है, लेकिन हमारे उच्चायोग के लिए अपनी वेबसाइट अपडेट रखना मुश्किल लगता है.''इस मामले पर हमने कई बार उच्चायोग से बात करने की कोशिश की, पर उच्चायोग ने कोर्ई प्रतिक्रिया नहीं दी.लेकिन भारतीय विदेश मंत्रालय ने ट्विटर पर अपनी बात रखी है. विदेश मंत्रालय के प्रवक्ता ने ट्वीट किया कि हम लोगों के फ़ीडबैक की क़द्र करते हैं और साथ ही बताया कि उच्चायोग स्थिति बेहतर करने के लिए क्या कदम उठा रहा है.अरुण की ही तरह कई लोगों ने इस याचिका में उच्चायोग के ख़िलाफ़ अपना ग़ुस्सा ज़ाहिर किया है. अब तक 2,500 से ज़्यादा लोग इसे साइन कर चुके हैं.याचिका का समर्थन कर रहे ध्रुव कॉन्ट्रैक्टर ने बताया कि वो भी उच्चायोग से परेशान थे और जब अरुण ने यह मुहिम शुरू की, तो वह भी इसका हिस्सा बन गए.ध्रुव बताते हैं, ''जब भी हम जाते हैं तो कहते हैं कल आओ, परसों आओ, क्यूं आए हो. अगर वो लोग ही मदद नहीं करेंगे तो हम कहां जाएंगे. भारतीय पासपोर्ट लेकर हम ब्रितानी उच्चायोग तो नहीं जाएंगे. वहां काम करने वालों का रवैया काफ़ी ख़राब है.''ब्रिटेन में भारतीय मूल के लाखों लोग रहते हैं जिनमें से कई लोगों का किसी न किसी वजह से भारतीय उच्चायोग से काम पड़ता रहता है.लंदन में भारतीय उच्चायोग विदेश में भारत के सबसे बड़े कूटनीतिक मिशन में से एक है. इंटरनेट पर मची हायतौबा के बाद याचिकाकर्ताओं ने बताया कि जल्द ही उन्हें लंदन में उच्चायुक्त के साथ बातचीत के लिए बुलाया गया है.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं.)"
sport,"साथ ही सुपर आठ दौर का भी ये अंतिम मुकाबला होगा और उस लिहाज़ से धोनी की टीम के सामने एक निश्चित लक्ष्य रहेगा, कि मैच को जीतने के लिए किस तरह का समीकरण चाहिए.सुपर आठ के दूसरे ग्रुप से मेज़बान श्रीलंका और वेस्टइंडीज़ सोमवार को प्रतियोगिता के सेमीफ़ाइनल में अपनी जगह बना चुके हैं.भारत के ग्रुप में ऑस्ट्रेलिया सबसे मज़बूत जगह पर है और उसे सेमी फ़ाइनल से बाहर रखने के लिए पाकिस्तान को उसे बहुत बड़े फ़ासले से हारना होगा. अब सेमीफ़ाइनल में जगह बनाने की मुख्य लड़ाई है भारत और पाकिस्तान में.टीम इंडिया ने जिस तरह से पिछले मैच में पाकिस्तान को हराया था उसके बाद से हर सदस्य का आत्मविश्वास बढ़ा हुआ है. सोमवार को जब भारतीय टीम नेट्स पर थी, तब खिलाड़ियों ने जम कर फुटबॉल खेली, और वो भी करीब एक घंटे.हालांकि मैं थोडा हैरान ज़रूर था उन्हें बल्लेबाज़ी के नेट्स से नदारद देख कर, लेकिन सभी खिलाड़ियों ने जम कर व्यायाम किया और खुद को एन्जॉय किया. दक्षिण अफ़्रीका के खिलाफ भारत का रिकॉर्ड भी कोई बहुत खराब नहीं रहा है और जिस तरह से दक्षिण अफ़्रीका ने सुपर आठ में अपने दोनों मैच हारे हैं, उनपर उसका मनोवैज्ञानिक दबाव होना लाज़मी है.कप्तान महेंद्र सिंह धोनी का कहना है, ""हमारी रणनीति काफी कुछ ऑस्ट्रेलिया और पाकिस्तान के मैच के परिणाम पर भी निर्भर करेगी.""हालांकि जानकारों का ये भी कहना है कि दक्षिण अफ़्रीका के पास गंवाने के लिए बहुत कम शेष है और इस स्थिति में कोई भी टीम खुल कर खेलती है और अपनी छाप छोड़ने की कोशिश करती है.इस महत्वपूर्ण मैच के पहले बड़ा सवाल यही है कि कप्तान धोनी अंतिम ग्यारह में किन खिलाड़ियों को जगह देते हैं.पिछले मैच में सहवाग को खिलाने का फैसला बिलकुल सही साबित हुआ था क्योंकि गंभीर के पहले ओवर में आउट हो जाने के बाद सहवाग ने विराट कोहली के साथ पारी को संभाला था.दक्षिण अफ़्रीका के तेज़ गेंदबाजों मोर्केल और स्टेन की गेंदों का सामना करने के लिए सहवाग की निर्भीकता और अनुभव काम आ सकते हैं.ऑफ-स्पिनर हरभजन सिंह हालांकि पिछले मैच में टीम का हिस्सा नहीं बन सके थे, लेकिन दक्षिण अफ़्रीका के खिलाफ उन्हें टीम में शामिल करके भारतीय कप्तान दक्षिण अफ़्रीकी बल्लेबजों पर दबाव बना सकते हैं.दक्षिण अफ़्रीका के बल्लेबाज़ वैसे भी स्पिन के मुकाबले तेज़ गेंदबाजी में ज़्यादा सहज दिखते हैं. रहा सवाल बल्लेबाज़ी का तो धोनी को अपने नियमित सलामी बल्लेबाजों गंभीर और सहवाग से ही शुरुआत करानी होगी.हालांकि गंभीर फॉर्म से मीलों दूर हैं लेकिन वो किसी भी बड़े मैच में बड़ा स्कोर करने का माद्दा रखते हैं. बहुत कुछ इस पर भी निर्भर करेगा कि अब तक मैच विनर रहे कोहली विकेट पर कितनी देर रहते हैं."
science,"ऐसा ही एक फ़ोबिया है, गेल्टोफ़ोबिया. अजीब बात यह है कि इससे पीड़ित शख्स को हँसी से बेहद डर लगता है. ऐसे व्यक्ति के सामने कोई हँसे, तो उसे लगता है कि उसका ही मज़ाक उड़ाया जा रहा है.इसके शिकार लोग लोगों से मिलना नहीं पसंद करते क्योंकि अगर लोग हँस पड़े, तो वे घबरा जाते हैं और कई लोग तो संतुलन तक खो देते हैं.कई देशों के वैज्ञानिक गेल्टोफ़ोबिया को समझने की कोशिश कर रहे हैं.अमरीका निवासी 18 साल के ड्रुमांड (बदला हुआ नाम) ने शोधकर्ताओं से कहा, ''मैं जब लोगों को हँसते सुनता हूं, तो मुझे लगता है कि वो मेरे ऊपर हँस रहे हैं. मैं लड़ने तक को तैयार हो जाता हूं.''इजराइली निवासी 37 साल के चुक्कर कहते हैं, ''जब मैं हँसी सुनता हूं, तो मुझे बहुत ग़ुस्सा आता है. मुझे तनाव और सिरदर्द भी हो जाता है.''डॉक्टर ट्रेसी प्लैट अध्ययन कर रही हैं कि हँसने से डरने से चेहरे पर आने वाले भावों का कैसा संबंध है.इस अध्ययन में ऑनलाइन फ़ॉर्म भरने के बाद स्वयंसेवक ज्यूरिख़ स्थित उनकी प्रयोगशाला में आते हैं.डेनमार्क में सबसे कम केवल दो फ़ीसदी लोग ही गेल्टोफ़ोबिया से पीड़ित हैं.वह कहती हैं कि ऐसा डर केवल यूरोपीय लोगों में नहीं पाया जाता, एशियाई लोग भी इसका शिकार होते हैं.प्रोफ़ेसर सोफ़ी स्कॉट यूनिवर्सिटी कॉलेज लंदन में आवाज़, भाषण और हँसी के तंत्रिका विज्ञान पर अध्ययन करती हैं.उनका कहना है, ''अगर आप लोगों के साथ अच्छे तरीके से व्यवहार नहीं करते या उनकी हँसी में शामिल नहीं होते, तो आप कल्पना कर सकते हैं कि यह कितना अप्रिय होता होगा.''(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)"
india,"दैनिक इंक़लाब का संपादकीय है 'तरुण का तहलका.'अखबार के मुताबिक तहलका का कहना है कि तेजपाल ने पीड़ित महिला पत्रकार से माफी मांग ली है और प्रायश्चित के तौर पर संपादक का पद भी छोड़ दिया है, लेकिन जो बातें सामने आ रही हैं उनसे लगता है कि ये सिर्फ लीपापोती थी ताकि यौन उत्पीड़न का ये मामला दफ्तर की चारदीवारी से निकल दुनिया और देश की जनता तक न पहुंचे.

'भारत ने क्यों वीज़ा दिया?'लेकिन अखबार ने लिखा है जिन दीवारों के पहले कान होते थे अब उनके हाथ भी होने लगे हैं और उन्हीं हाथों से लिखी ईमेल ने दफ्तर तक सीमित नही रह गई और देखते ही देखते ये मुद्दा मीडिया और सोशल मीडिया की सबसे बड़ी हलचल बन गया.दैनिक अखबार-ए-मशरिक ने लिखा है कि तहलका मचाने वाले संपादक खुद अपने जाल में फंस गए हैं. उन्हें देश के कानून के मुताबिक सजा मिलनी चाहिए.अखबार ने राष्ट्रीय महिला आयोग की अध्यक्ष ममता शर्मा के इस बयान का भी जिक्र किया है कि तरुण तेजपाल कोई देवता नहीं हैं कि उन्होंने अपनी सजा खुद तय करते हुए संपादक का पद छोड़ दिया है. वहीं एडिटर्स गिल्ड ने भी आरोपों को गंभीर मानते हुए इनकी पूरी जांच की मांग की है.

90 फीसदी परमाणु हथियार अलर्टदैनिक सहाफत ने अपने संपादकीय में कहा है कि गुजरात के जासूसी कांड ने मुख्यमंत्री नरेंद्र मोदी की मुश्किलें बढ़ा दी हैं. बीजेपी ने मोदी का बचाव करते हुए कहा कि मोदी की लोकप्रितया और प्रधानमंत्री पद पर दावेदारी की वजह से उन्हें नाहक इस मामले में घसीटा जा रहा है जबकि कांग्रेस इस मुद्दे को मोदी को घेरने का शानदार मौका मान रही है.अखबार कहता है कि एक युवती की निगरानी करने से जुड़े इस पूरे मामले से सवाल उठता है कि क्या सत्ता में बैठे लोग इसी तरह ताकत का इस्तेमाल करेंगे जैसे वो उनकी जागीर हो. इन सवालों का जवाब देकर राज्य सरकार शक और संदेहों को दूर कर सकती है. कांग्रेस पर जबावी हमाला करने से ये शक दूर नहीं होगा.जिक्र पाकिस्तानी अखबारों का करें तो दैनिक औसाफ ने अपने संपादकीय में लिखा है कि अमरीका दक्षिण एशिया में भारत को सुपरपावर बनाना चाहता है. अमरीका समझता है कि भारत की सैन्य ताकत अमरीकी हितों की रखवाली करेगी.अखबार के मुताबिक भारत को क्षेत्रीय सुपर पावर बनाने की राह में जो भी चुनौतियां हैं, अमरीका उन्हें दूर करने में लगा है.

तरुण तेजपाल के खिलाफ एफआईआरइन्हीं कोशिशों के तहत अमरीका एक तरफ पाकिस्तान में अशांति पैदा कर रहा है ताकि उसके परमाणु हथियारों को संयुक्त राष्ट्र या किसी अन्य संस्था के हाथों में देने की हालात पैदा किए जा सकें. दूसरा, पाकिस्तान के नीति निर्माता भी अमरीका से गुपचुप डील कर राष्ट्र पर थोप देते हैं, जिससे हालात और खराब होते हैं.कुछ इसी तरह की बातें दैनिक आजकल में छपे कार्टून से उभरती है जिसमें आतंकवाद के खिलाफ लड़ाई को एक अजगर के तौर पर दिखाया गया है जो अफगानिस्तान से पाकिस्तान की तरफ बढ़ रहा है.जंग ने अपने संपादकीय में लिखा है कि तालिबान से बातचीत की प्रक्रिया के दौरान ड्रोन हमले न करने के अमरीकी वादे के बारे में विदेश मामलों के सलाहकार सरताज अजीज के बयान की स्याही अभी सूखी भी नहीं थी कि अमरीका ने गुरुवार की सुबह एक मदरसे को ड्रोन हमले में निशाना बना दिया.एक बार फिर पाकिस्तान ने इसे अपनी संप्रभुता का उल्लंघन बताते हुए इन्हें तुरंत बंद करने की मांग कर दी.अखबार लिखता है कि ब्रिटेन और फ्रांस समेत अंतरराष्ट्रीय समुदाय इन हमलों के खिलाफ है. लेकिन अमरीका अपने रुख से टस से मस नहीं होता है.दैनिक औसाफ ने इसी मुद्दे पर कार्टून बनाया है जिसमें सरताज अजीज के हाथों में फोन लगा है और वो कह रहे हैं कि ओबामा साहब पूछ रहे हैं कि कोई और वादा तो नहीं करना है.दैनिक इंसाफ ने पिछले दिनों रावलपिंडी में हुए दंगों पर लिखा है कि पंजाब पुलिस के आईजी ने माना कि सूबाई पुलिस की नाकामी की वजह से ये दंगा फैला जिसमें 11 लोग मारे गए और 56 घायल हो गए.प्रधानमंत्री नवाज शरीफ ने कहा कि लापरवाही बरतने वाले पुलिस अफसरों के सिर्फ तबादलने नहीं होने चाहिए बल्कि उनके खिलाफ सख्त कार्रवाई भी होनी चाहिए.अखबार के मुताबिक इस दौरान लाउडस्पीकरों के जरिए भड़काऊ भाषण और सोशल मीडिया के जरिए नफरत फैलाने को मामले भी देखने को मिले जिन पर सभी प्रांतीय सरकारों को काबू करने की जरूरत है.दैनिक खबरें ने निवेशकों को आकर्षित करने की पाकिस्तान की सरकार की कोशिशों पर लिखा है कि बेशक पाकिस्तान में निवेश के भरपूर मौके हैं और विदेश निवेशक यहां पैसा लगाने की इच्छा भी रखते हैं लेकिन वो कानून व्यवस्था की खराब हालत को देखते हुए यहां आने से कतराते हैं.अखबार लिखता है कि देश की व्यापारिक राजधानी कराची में आए दिन होने वाले खून खराबे की वजह से ही देशी और विदेशी निवेशक अपना कारोबा समेट कर दुबई और बांग्लादेश शिफ्ट हो चुके हैं.इसलिए जब तक सरकार निवेशकों को सुरक्षा देने के जुबानी जमा खर्च करने के बजाय ठोस कदम नहीं उठाएगी, उस वक्त तक निवेशकों को लुभाने की कोशिशों का कोई नतीजा नहीं निकलेगा.दैनिक दुनिया ने अपने पहले पन्ने पर खबर दी है- ""नरेंद्र को वीजा न देने का प्रस्ताव अमरीकी प्रतिनिधि सभा में पेश.""खबर के अनुसार डेमोक्रेटिक और रिपब्लिकन दोनों ही पार्टियों के सांसदों ने कहा है कि भारतीय जनता पार्टी की तरफ से प्रधानमंत्री पद के उम्मीदवार नरेंद्र मोदी ने धार्मिक स्वतंत्रता का उल्लंघन किया है, इसलिए उन्हें अमरीका आने की अनुमति न दी जाए.(बीबीसी हिन्दी के 

एंड्रॉएड ऐप के लिए आप 

यहां क्लिक कर सकते हैं. आप हमें 

फ़ेसबुक और 

ट्विटर पर फ़ॉलो भी कर सकते हैं.)"
entertainment,"बीते कई हफ़्तों से टेलीविज़न की दुनिया में इस बारे में सुगबुगाहट जारी थी कि कपिल शर्मा का शो अब पुरानी रंगत छोड़ चुका है लेकिन अब इसकी तस्दीक हो गई है.कॉमेडी नाइट विद कपिल के प्रसारण समय पर दूसरे कार्यक्रम आने की वजह से तस्वीर काफ़ी साफ़ होती दिख रही है. 'गुत्थी को खोने का अफ़सोस नहीं'कपिल शर्मा की गिनती टेलीविज़न के सबसे सफ़ल सितारों में होती है. इसके पीछे उनके कॉमेडी शो की अपार सफ़लता है जिसने टीआरपी से लेकर बॉलीवुड सितारों के बीच प्रमोशन के चलन को बदल दिया. लेकिन बीते मार्च में सुनील ग्रोवर और उपासना सिंह के शो छोड़ने की वजह से कपिल की छवि को धक्का लगा था. और उसके बाद से अब तक ये कार्यक्रम अपनी पुरानी बुलंदी तक नहीं पहुंच सका.सोनी एंटरटेनमेंट नेटवर्क ने मीडिया को जारी अपने बयान में कहा है कि कपिल शर्मा की तबीयत खराब होने की वजह से हम इस शो को फ़िलहाल के लिए बंद कर रहे हैं. द कपिल शर्मा शो के बड़े सितारे जैसे गुत्थी और बुआ शो को अलविदा कह चुके हैं. ऐसे में कपिल शर्मा के फैंस उम्मीद कर सकते हैं कि कपिल जल्द ही अपने पुराने अंदाज़ में गुदगुदाने वाली कॉमेडी लेकर वापस आएंगे.लेकिन फिलहाल के लिए शो ऑफ़-एयर हो गया है.इससे पहले गुत्थी का किरदार निभाने वाले सुनील ग्रोवर ने शो छोड़ते हुए कहा था, ""गुत्थी टीवी पर बहुत बड़ा किरदार बन गया था. लोग मुझे कहते थे कि इससे आगे तू क्या करेगा? हर चीज़ का समय होता है उस समय मैंने उस किरदार को जिया अब समय आगे बढ़ने का था. मुझे ख़ुशी है कि लोगों ने मुझे डॉक्टर मशहूर गुलाटी के रूप में अपनाया.""लेकिन सुनील और कपिल के बीच हवाई जहाज में कथित झगड़े को लेकर आखिर तक स्थिति साफ़ नहीं हो सकी.कपिल शर्मा शो में बुआ का किरदार निभाने वाली उपासना सिंह ने कपिल का साथ छोड़ दिया है. ऐसी खबरें आ रही हैं कि उपासना सिंह ने कृष्णा अभिषेक का शो ड्रामा कंपनी में काम करना शुरू कर दिया है. मीडिया रिपोर्ट्स के मुताबिक, उपासना सिंह ने शो को छोड़ते हुए गर्व महसूस करने की बात कही थी. अजय देवगन की आगामी फ़िल्म के प्रचार के लिए कपिल शर्मा के सेट पर न पहुचने के बाद अफ़वाहों का बाजार गर्म हो गया था. हिंदुस्तान टाइम्स में छपी ख़बर के मुताबिक अजय देवगन ने कहा है, ""कई बार शो कैंसल हो चुका है लेकिन ये खबर गलत है कि हम गुस्से में सेट से बाहर निकले. मुझे सच में नहीं पता कि क्या हुआ है. कपिल के न आने की वजह से हम सेट छोड़कर चले गए. वो दोस्त है और मैं उससे बात करूंगा कि क्या दिक्कत है.""(बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक और ट्विटर पर फ़ॉलो भी कर सकते हैं.)"
international,"ऑक्सफोर्ड संपादक के अनुसार खुद अपनी तस्वीरें खींच कर सोशल मीडिया पर अपलोड और साझा करने का चलन 

'सेल्फी' नाम से जाना जाने लगा है.वे आगे बताते हैं कि एक आकलन के मुताबिक अंग्रेजी भाषा का 

यह शब्द पिछले साल की तुलना में 17,000 फीसदी ज्यादा बार इस्तेमाल किया गया.'सेल्फी' के अलावा ऑक्सफोर्ड वर्ड ऑफ द इयर 2013 की दौड़ में जो शब्द शामिल थें उनमें ट्वर्क और बिंग-वाच (बहुत टीवी देखना) हैं. ट्वर्क माइली साइरस के एक कामुक डांस स्टेप का नाम है.""सेशमीट"" शब्द जिसका मतलब जैविक ऊतकों से बना कृत्रिम मांस होता है, भी एक दावेदार रहा.वर्ड ऑफ द इयर का खिताब उन मौलिक 

अंग्रेजी शब्दों को दिया जाता है जो सामाजिक, राजनीतिक या तकनीकी बदलावों से गुजरते हैं.साल 2004 में 'चाव', साल 2008 में 'क्रेडिट क्रंच' और पिछले साल 2012 में 'ओमनीशैम्बुल्स' को 'वर्ड ऑफ द इयर' से नवाजा गया था.कोई जरूरी नहीं कि पुरस्कार जीतने की दावेदारी करने वाले शब्द पिछले 12 महीनों में गढ़े गए हों. हां, ये जरूर है कि वह अपने समय का खास और चर्चित शब्द हो.ऑक्सफोर्ड डिक्शनरी की परिभाषा के अनुसार ''सेल्फी का मतलब किसी स्मार्टफोन या वेबकैम से खुद अपनी तस्वीर खींचना और उसे सोशल वेबसाइट्स पर अपलोड करना है.''यह शब्द कितनी बार इस्तेमाल हुआ ये जानने के लिए ऑक्सफोर्ड डिक्शनरी ने एक रिसर्च प्रोग्राम का इस्तेमाल किया. यह प्रोग्राम हर महीने इंटरनेट पर सबसे ज्यादा इस्तेमाल होने वाले करीब 15 करोड़ नए अंग्रेजी शब्दों को इकट्ठा करता है.ऑक्सफोर्ड डिक्शनरी के अनुसार सेल्फी को साल 2002 में एक आस्ट्रेलियाई फोरम में इस्तेमाल हुआ था.यह शब्द आम बोलचाल की भाषा में तब शामिल हुआ जब 2013 में सोशल मीडिया पर 'सेल्फ-पोट्रेट' फोटोग्राफ के शार्टकट् के रूप में इसका इस्तेमाल किया जाने लगा.इस साल यह शब्द तब काफी चर्चा में आया जब किशोर किशोरियों के साथ की पोप की एक तस्वीर सोशल साइट्स पर खूब चर्चित हुई. यह तस्वीर खूब शेयर की गई और इस पर ढेर सारी टिप्पणियां आईं.जूडी पियरसल, ऑक्सफोर्ड डिक्शनरी के संपादकीय प्रमुख, का कहना है, ''फोटो शेयरिंग वेबसाइट्स फ्लिकर्स पर साल 2004 से ही सेल्फी को हैशटैग के साथ इस्तेमाल किया जाता हा. मगर साल 2012 तक इसका इस्तेमाल बहुत नहीं होता था.''सेल्फी को अगस्त 2013 में ऑनलाइन ऑक्सफोर्ड डिक्शनरी में शामिल कर लिया गया. पर यह अभी भी ऑक्सफोर्ड इंगलिश डिक्शनरी में शामिल नहीं किया गया है. इस पर विचार चल रहा है.(बीबीसी हिंदी का एंड्रॉयड मोबाइल ऐप डाउनलोड करने के लिए 

क्लिक करें. आप ख़बरें पढ़ने और अपनी राय देने के लिए हमारे 

फ़ेसबुक पन्ने पर भी आ सकते हैं और 

ट्विटर पर फ़ॉलो भी कर सकते हैं.)"
entertainment,"अमिताभ बच्चन कहते हैं कि उन्हें सबसे ज़्यादा मुश्किल तब होती है जब उन्हें अंग्रेज़ी में लिखी हिंदी पढ़नी पड़ती है.वो कहते हैं, “जब मुझे अपने डायलॉग रोमन लिपि में लिखे मिलते है, मुझे उससे बहुत परेशानी होती है. मैं मानता हूं कि अगर आप किसी भाषा के कार्यक्रम या फ़िल्म से जुड़े हैं, तो उस भाषा का बोलने और लिखने में सही इस्तेमाल होना चाहिए.”ये बात अमिताभ बच्चन ने हाल ही में एक प्रैस कॉन्फ़्रेंस के दौरान कही जो टीवी शो कौन बनेगा करोड़पति के पांचवे सीज़न की शुरुआत से पहले की गई. केबीसी का पांचवा सीज़न पंद्रह अगस्त से शुरु हुआ है.जिस तरह की शुद्ध भाषा का इस्तेमाल अमिताभ बच्चन करते हैं, अमूमन ऐसी हिंदी टीवी पर नहीं सुनी जाती. लेकिन अमिताभ मानते हैं कि उत्तर भारत के कई हिस्सों में हिंदी ऐसे ही बोली जाती है.सत्तर और अस्सी के दशक के सुपरस्टार मानते हैं कि पहले की फ़िल्मों की भाषा आज की तुलना में ज़्यादा समृद्ध होती थी.अमिताभ ने कहा, “मैं मानता हूं कि उस समय हम अपनी भाषा पर ज़्यादा ध्यान देते थे. लेकिन मैं आज की पीढ़ी की भी ग़लती नहीं मानता. समय बदल गया है, संपर्क और संवाद के तरीके और साधनों की रफ़्तार बढ़ गई है, इसलिए शायद उन्हें उस तरह की भाषा की ज़रूरत नहीं है.”केबीसी अमिताभ बच्चन ने अपने टीवी करियर की शुरुआत वर्ष 2000 में कौन बनेगा करोड़पति से की. जल्द ही कार्यक्रम काफ़ी लोकप्रिय हो गया.इस बारे में उनका कहना था, “जब केबीसी शुरु हुआ था, मुझे पता नहीं था कि लोगों को इतना पसंद आएगा. मुझे भी हैरानी हुई थी कार्यक्रम की इतनी लोकप्रियता देख कर. कुछ लोगों ने मुझसे कहा कि मैं बहुत बड़ी ग़लती कर रहा हूं लेकिन केबीसी एक बहुत बढ़िया अनुभव रहा है.”दर्शकों को अमिताभ बच्चन बतौर मेज़बान बहुत पसंद आए. उन्होंने शो का दूसरे और  चौथा सीज़न भी होस्ट किया हालांकि 2007 में तीसरे सीज़न में शाहरुख़ ख़ान इसके होस्ट बने.लेकिन चार सीज़न होस्ट करने वाले अमिताभ कहते हैं कि शो की सफलता में उनका कोई योगदान नहीं है. उनका कहना है, “इसकी वजह शो का प्रारुप है जो बहुत बढ़िया है. ये शो अस्सी से ज़्यादा देशों में चल रहा है और वहां भी बहुत लोकप्रिय और सफल है. उन देशों में तो मैं शो होस्ट नहीं कर रहा, इसलिए कैसे कह सकते हैं कि शो की सफलता की वजह मैं हूं.”"
entertainment,"इस बार ये दोनों कलाकार प्रकाश झा की फ़िल्म 'सत्याग्रह' में अपना जादू बिखेरने के लिए तैयार हैं.जल्द ही रिलीज़ होने वाली इस फ़िल्म में दोनों के बीच कुछ अंतरंग दृश्य भी फ़िल्माए गए हैं. इससे पहले दोनों के बीच ऐसे ही कुछ दृश्य साल 2006 में आई फ़िल्म 'ओंकारा' में भी थे. करीना के साथ अपनी इस केमिस्ट्री के बारे में अजय कहते हैं, ''करीना मेरी अच्छी दोस्त हैं, उनके साथ काम करने और ऐसे दृश्य फ़िल्माने में कोई परेशानी नहीं हुई.''हालंकि अजय कहते हैं कि इन दृश्यों में ऐसा भी कुछ नहीं है जितना कि लोग बात कर रहे हैं. वो कहते हैं, ''ये एक बेहद संतुलित फ़िल्म है. हां मेरे और करीना के बीच जो दृश्य हैं उनमें रोमांस है पर वो रोमांस काफी सच्चा है. असल ज़िंदगी में जिस तरह का रोमांस हम करते हैं, 'सत्याग्रह' में उसी तरह के रोमांस को दर्शाया गया है.''अजय के मुताबिक़ 'सत्याग्रह' भ्रष्टाचार के खिलाफ़ एक आवाज़ है. वो कहते हैं, ''हम सब एक तरह से उस भ्रष्टाचार का हिस्सा हैं. आज अपना काम निकालने के लिए लोग 100-200 रूपए देने से नहीं हिचकिचाते.''तो क्या खुद अजय ने भी कभी किसी को कोई रिश्वत दी है? इस सवाल के जवाब में वो कहते हैं, ''मैंने आज तक ऐसा नहीं किया. मगर ज़्यादातर लोग ऐसा करते हैं. मेरी कोशिश यही रहती है कि मैं ऐसा न करूं. 'गंगाजल' और 'सिंघम' जैसी अपनी फ़िल्मों की वजह से मैं अपने आप को थोड़ा और ज़िम्मेदार महसूस करता हूं.'''सत्याग्रह' प्रकाश झा के साथ अजय देवगन की पाँचवी फ़िल्म है. इन बीते सालों में अजय अपने और प्रकाश झा के साथ के बारे में कहते हैं, ''हमारी फ़िल्म 'दिल क्या करे' को 14 साल हो गए हैं. जैसा प्रकाश जी भी मानते हैं कि अब हमें एक-दूसरे को ज़्यादा कुछ समझाना नहीं पड़ता.''अपनी बात को पूरा करते हुए अजय आगे कहते है, ''आज तक हमने साथ में जो भी फ़िल्में की हैं वो सारी कामयाब रही हैं. वो हार्ड हिटिंग फ़िल्में रही हैं. असल में प्रकाश जी सीख गए हैं कि एक अच्छी कहानी को बिना डॉक्यूमेंटरी बनाए कैसे कहा जाए. जहां तक बात है 'सत्याग्रह' की तो ये एक कमर्शियल फ़िल्म होने के साथ-साथ एक आक्रामक फ़िल्म भी है.''अगर अजय की प्रकाश झा से दोस्ती गहरी है तो फ़िल्मकार रोहित शेट्टी भी तो अजय के अच्छे दोस्त है. रोहित की हाल ही में रिलीज़ हुई फ़िल्म 'चेन्नई एक्सप्रेस' को अगर छोड़ दें तो उनकी सभी फ़िल्मों में अजय की मुख्य भूमिका रही है. लेकिन 'चेन्नई एक्सप्रेस' में रोहित ने शाहरूख खान के साथ काम किया है.ये फ़िल्म बॉक्स ऑफिस पर ज़बरदस्त बिज़नेस कर रही है. अजय कहते हैं कि वो रोहित के लिए बेहद खुश हैं.अजय ने भले ही रोहित कि इस फ़िल्म में काम न किया हो लेकिन अजय और रोहित की जोड़ी 'सिंघम 2' के साथ जल्द ही लौटेगी. इस फ़िल्म के बारे में अजय कहते हैं, ''सिंघम 2 की स्क्रिप्ट पर हमने बहुत मेहनत की है और वो बहुत अच्छी नज़र आ रही है.''(बीबीसी हिन्दी के एंड्रॉएड ऐप के लिए आप यहां 

क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं.)"
sport,"लेकिन सचिन के एक फ़ैन ऐसे भी हैं जिन्हें सचिन ख़ुद भीड़ में से मिलने के लिए बुलाते हैं, उन्हें अपने मैच के टिकट देते हैं. यहाँ तक कि जब भारत ने 2011 में वर्ल्ड कप जीता तो सचिन ने उन्हें बुलाया और वर्ल्ड कप थमा दिया. इनका नाम है सुधीर कुमार गौतम.

सचिन के इस सुपरफ़ैन को आपने भारत के तक़रीबन हर बड़े क्रिकेट मैच में स्टेडियम में या टीवी पर देखा होगा. बदन तिरंगे में रंगा हुआ, सीने पर तेंदुलकर और 10 लिखा रहता है.मैच चाहे मुंबई में हो या कोलकाता में, बिहार के रहने वाले सुधीर साइकिल पर सफ़र कर वहाँ पहुँच ही जाते हैं. पाकिस्तान और बांग्लादेश भी वे मैच देखने साइकिल पर जाते हैं. सचिन और भारतीय क्रिकेट के प्रति समर्पण ऐसा है कि उन्होंने कभी शादी न करने का फ़ैसला किया है.सचिन से पहली मुलाक़ात की तारीख़ और साल सुधीर को आज भी याद है.सुधीर बताते हैं, ''वो 28 अक्तूबर 2003 का दिन था. सचिन किसी पार्टी के लिए शाम को एक होटल में अपनी पत्नी के साथ आए थे. तब मैं साइकिल से मुंबई आया हुआ था. जैसे ही हल्ला हुआ कि सचिन आ गए हैं, मैने साइकिल वहीं पटकी और उनके पैरों में जा गिरा. तब उन्होंने मुझे घर पर आने का न्यौता दिया. दूसरी मुलाक़ात उनके घर पर ही हुई.'' लेकिन एक मुलाक़ात फिर सचिन के लिए जुनून में कैसे बदल गई?सुधीर बताते हैं, ""शुरुआत 2002 में हुई. सचिन तो पहले से ही पसंद थे. सोचा था क्यों न उनसे मिला जाए. इसलिए साइकिल से मुंबई के लिए निकल गया. छह नवंबर 2003 को मैच था. सचिन तो चोट की वजह से नहीं खेल पाए लेकिन मैने मैच देखा. बस मेरे मन में बात बैठ गई कि अब जब भी मैच होगा मैं साइकिल से आउँगा, मैच देखूँगा, सचिन का ऑटोग्राफ़ लूँगा और फ़ोटो खिचवाऊँगा. तब मुझे नहीं पता था कि मैं इस क़दर क्रिकेट क्रेज़ी हो जाउँगा.''

सचिन के शतकों का ब्यौरासचिन के जन्मदिन के मौक़े पर वे कोलकाता में हैं और चाहते हैं कि सचिन शतक लगाकर इसका जश्न मनाए.सचिन से जुड़ा कौन सा पल उनके लिए सबसे यागदार है. सुधीर बड़े गर्व से बताते हैं, ''विश्व कप जीतना सचिन का सपना था. मैंने भी विश्व कप के मैच देखे. बांग्लादेश में हुए मैच देखने के लिए मैं साइकिल से जाता था. वापसी में गांगुली जी के घर पर साइकिल रख भारत के दूसरे शहरों में गया. फिर जब भारत वर्ल्ड कप जीत गया तो सचिन ने मुझे ड्रेसिंग रूम में बुलाया. इससे बड़ा सौभाग्य क्या होगा कि मैने विश्व कप उठाया और क्रिकेट के भगवान ने तालियाँ बजाईं.''ये सब तो ठीक है लेकिन आख़िर सुधीर काम क्या करते हैं और उनका ख़र्चा-पानी कैसे चलता है.सुधीर कहते हैं, ''मैच का टिकट तो सचिन की ओर से मिल जाता है. किसी भी शहर में रहने की कभी दिक़्क़ नहीं हुई. भारत हो, ढाका हो, लाहौर हो, हर जगह मुझे जानने वाले लोग हैं जो अपने यहाँ ठहराते हैं. पाकिस्तान साइकिल से गया तो पाकिस्तान के क्रिकेट चाचा के यहाँ रुकता था. खाना-पीना यही चाहने वालों के यहाँ हो जाता है. जिन महीनों में भारत के मैच नहीं होते तो मैं कोई न कोई काम करता रहता हूँ ताकि थोड़ा बहुत ख़र्चा पानी निकाल सकूँ. जब साइकिल से सफ़र करता हूँ तो रात को पुलिस स्टेशन में सोता हूँ, उन्हें बताकर कि मैं कौन हूँ.''सुधीर पहले नौकरी किया करते थे लेकिन सचिन और क्रिकेट के लिए दोनों नौकरियाँ छोड़ दी. वे बिहार में शिक्षक थे लेकिन पाकिस्तान जाकर मैच देखने के लिए जब छुट्टी नहीं मिली तो उन्होंने हमेशा के लिए नौकरी से छुट्टी कर ली.204 वनडे, 40 टेस्ट17 ट्वेन्टी-20 और 43 आईपीएल सुधीर देख चुके हैंसचिन के लिए नौकरी छोड़ीउनके इस जुनून के बारे में सुधीर के परिवार वाले क्या सोचते हैं? कुछ हिचकिचाते हुए वे कहते हैं, ''घर तो बहुत कम जाना होता है. वे लोग नाराज़ ही रहते हैं. शादी के बारे में तो मैं सोच भी नहीं सकता.''सुधीर कहते हैं कि सचिन का नाम जुड़ने के बाद से उन्हें एक ख़ास तरह की ज़िम्मेदारी का एहसास होता है. मसलन पहले सुधीर रेलवे में बिना टिकट भी सफ़र कर लिया करते थे लेकिन अब उन्हें लगता है कि उनके साथ सचिन का नाम जुड़ गया है और उन्हें ऐसा नहीं करना चाहिए. सचिन की आलोचना पर पहले वो लोगों से लड़ जाया करते थे पर अब वे नज़रअंदाज़ करना ही बेहतर समझते हैं.सुधीर की ज़िंदगी सचिन के इर्द गिर्द घूमती है. लेकिन सचिन जब क्रिकेट से पूरी तरह संन्यास ले लेगें तो सुधीर की ज़िंदगी का क्या मक़सद रह जाएगा.सुधीर दृढ़ आवाज़ में कहते हैं, ''इससे क्या फ़र्क पड़ता है. मैं हमेशा उनका समर्थन करता रहूँगा. आज मैं तेंदुलकर और 10 सीने पर और पीठ पर लिखकर आता हूँ, बाद में मिस यू तेंदुलकर लिखकर आऊँगा.''सुधीर के इस सचिन प्रेम का एक नियम है- वो सचिन से सिर्फ़ मैच के टिकट लेते हैं लेकिन कभी उनसे पैसे नहीं लेते."
india,"जयपुर में वर्ष 2008 में हुए सिलसिलेवार धमाकों ने 60 से ज्यादा लोगों की जान ले ली थी. उनमें ताराचंद शर्मा भी थे.शुक्रवार की रात ताराचंद की पुत्री शिवानी की शादी हुई, तो आशीर्वाद देने कई गणमान्य लोग पहुँचे जिनमें फिल्म अभिनेता संजय दत्त भी थे.विवाह के मंगल गीत और शहनाई की धुन ने फिजां में उत्सव का भाव भरा तो धमाकों का संताप झेल चुके इस परिवार में खुशियां लौट आई.ताराचंद तो इस दुनिया में नहीं है, लेकिन शिवानी की शादी के लिए समाज खुद खड़ा हो गया. पंजाबी महासभा ने अपने हाथों से इस शादी का इंतजाम किया और अपने जज्बे से माहौल की मांगलिकता को और भी गहरा कर दिया.पंजाबी महासभा के रवि नैयर इस विवाह में ऐसे मशगूल थे जैसे उनकी अपनी बिटिया परिणय सूत्र में बंध रही हो.एक-एक अतिथि की मेहमान-नवाजी में लगे नैयर बताने लगे कि धमाको के बाद उन्हें मीडिया से पता लगा कि ताराचंद के परिवार के सामने तीन बेटियों के विवाह का संकट खड़ा हो गया है.वे कहते हैं, ''उस दुःख और विषाद की घड़ी में जब हम शोकाकुल परिवार में पहुंचे तो बरबस मुंह से ये ही निकला, आप चिंता न करें बेटियों की शादी धूमधाम से होगी, ना जाने कैसे शक्ति और साधन मिले, एक-एक कर तीनों बेटियों की शादी हो गई.''कभी फिल्म अभिनेता मरहूम सुनील दत्त जयपुर से ही सदभावना के सिपाही बन कर निकले थे. लेकिन अब उनके बेटे संजय दत्त शुक्रवार को एक फिल्म की शूटिंग के सिलसिले में जयपुर में थे.मौका मिला तो शिवानी को आशीर्वाद देने चले आए. कहने लगे कि वो शिवानी और जितेंद्र को आशीर्वाद देने आए हैं.संजय दत्त कहते हैं, ''पंजाबी महासभा ने इस बाबत बताया तो चला आया, पंजाबी दिल के बड़े अच्छे होते है. मैं अपने पिता के अधूरे काम पूरे करना चाहता हूँ.''अपने विवाह से शिवानी अभिभूत थीं. लेकिन पूछा तो दुल्हन बनी शिवानी कुछ बोल नहीं पाई. अलबता दुल्हे राजा जितेंद्र ने कहा कि वे समाज के इस जज्बे से बहुत खुश हैं.दरअसल शिवानी उसी घर में दुल्हन बन कर गई हैं जहाँ दो बहने इन धमाकों के बाद बहू बन कर गई थी.शिवानी के बहनोई विनोद कहते है, ''समाज ने ये बहुत नेक काम किया है. हमारे घर में ताराचंद जी के परिवार से ये तीसरी बहू होगी.''इस उत्सव में सामाजिक शिरकत का दायरा बड़ा था तो सवाल भी बड़ा था. हर कोई इस फर्क को रेखांकित कर रहा था कि एक वो हाथ थे जो धमाकों में इंसानियत को लहूलुहान कर गए, एक ये हाथ है जो मानवता के मंगल के लिए बढ़े और आशीर्वाद के लिए उठे."
international,"ह्यूमन राइट्स वॉच और संयुक्त राष्ट्र महासचिव बान की मून ने बर्मा सरकार से रखाइन प्रांत में रोहिंग्या मुसलमानों और गैर-मुसलमानों के बीच हिंसा रोकने के और प्रयास करने के लिए कहा है. यहाँ इस हफ्ते हुई हिंसा में 64 लोग मारे गए हैं.बीबीसी के एशिया संवाददाता जोनाथन हेड का कहना है कि ह्यूमन राइट्स वॉच ने जो सैटेलाइट तस्वीरों मुहैया कराई हैं, उससे पश्चिमी बर्मा में एक समुदाय की जबर्दस्त बर्बादी के पुख्ता सुबूत मिले हैं.सैटेलाइट तस्वीरों से पता चलता है कि समुद्री तट पर बसे क्याउप्यू कस्बे के आस-पास के इलाके को जलाकर तबाह कर दिया गया है.ह्यूमन राइट्स वॉच का कहना है कि यहां रहने वाले ज्यादातर लोग रोहिंग्या मुसलमान थे जिन्हें गैर-मुसलमानों ने ये कहते हुये निशाना बनाया कि वे बर्मा के रहने वाले नहीं हैं.ह्यूमन राइट्स वॉच का कहना है कि यहां 800 से अधिक इमारतों और हाउस-बोटों को नष्ट कर दिया गया है. समझा जाता है कि यहां के कई लोग नौकाओं में सवार होकर समंदर के रास्ते भागे हैं.गैर-मुसलमानों का कहना है कि फौज ने उन्हें भी निशाना बनाया है जिसमें कई लोग हताहत हुए हैं.सरकार ने प्रभावित इलाकों में कर्फ्यू लगाया है. लेकिन इस साल जून में पहली बार हिंसा भड़कने के बाद सरकार के सुस्त रवैये की कड़ी आलोचना होती रही है.रखाइन प्रांत में रविवार से शुरू हुई झड़पों में कम से कम 56 लोग मारे जा चुके हैं. दो कस्बों में रात को कर्फ्यू के बावजूद हिंसा की घटनाएँ हुई हैं.रखाइन राज्य में इस साल जून में भी हिंसा भड़क उठी थी जिसमें 90 लोग मारे गए थे. तभी से रखाइन में बौद्धों और मुसलमानों के बीच तनाव चल रहा है.रखाइन में बौद्ध और मुस्लिम समुदाय के बीच लंबे समय से टकराव रहा है. इस राज्य में रहने वाले ज्यादातर मुसलमानों में रोहिंग्या लोग हैं.बर्मा की सरकार रोहिंग्या लोगों को गैरकानूनी आप्रवासी मानती है. अगस्त में सरकार ने हिंसा की जांच पड़ताल के लिए एक आयोग बनाया था. अधिकारी इस मामले में संयुक्त राष्ट्र के नेतृत्व में जांच को खारिज कर चुके हैं."
india,"पितृत्व से जुड़े विवाद में कांग्रेस के वरिष्ठ नेता 

नारायण दत्त तिवारी को अदालत के आदेश पर अपना डीएनए टेस्ट कराना पड़ा. इसमें यह साबित हुआ कि एनडी तिवारी ही 34 साल के रोहित शेखर के पिता हैं.बीबीसी ने रोहित शेखर की मां उज्ज्वला शर्मा से बात की.उज्ज्वला शर्मा ने कहा, ''मेरे लिए यह बहुत बड़ी राहत है. हम बहुत बड़े तनाव से गुज़र रहे थे. अदालत में लड़ाई लड़ना बेहद जटिल और कठिन काम है. लंबा संघर्ष करना पड़ा.''एनडी तिवारी के ख़िलाफ़ रोहित शेखर साल 2008 में पहली बार अदालत गए थे. वहां उन्होंने दावा किया कि वो अपनी मां उज्ज्वला शर्मा और कांग्रेस नेता नारायण दत्त तिवारी के क़रीबी रिश्ते से पैदा हुए हैं.रोहित की मां मानती हैं कि कम साधन संपन्न होने की वजह से उन्हें काफ़ी जद्दोजहद करनी पड़ी. उन्होंने कहा कि जैसे-तैसे करके हम लोगों ने न्याय की इस लड़ाई को लड़ा है.क्या उज्ज्वला शर्मा और उनके बेटे रोहित की लड़ाई बेटा मान लिए जाने तक ही सीमित रहेगी, उज्ज्वला बताती हैं, ''काफ़ी हद तक लड़ाई का मक़सद पूरा हुआ है. अभी एनडी तिवारी जी ने बेटा स्वीकार करने की जो बात कही है, अदालती प्रक्रिया पूरी होने के बाद रोहित को उनके पुत्र होने का क़ानूनी दर्जा मिल जाएगा.''वे मानती हैं कि एनडी तिवारी का रोहित शेखर को बेटा मान लेना बेहद सकारात्मक क़दम है और इस पर विश्वास किया जा सकता है.वे कहती हैं, ''तिवारी जी ने रोहित को एक छोटे समूह के सामने नहीं बल्कि पूरे भारत के सामने, पूरी मीडिया के सामने बेटा स्वीकारा है. इसलिए मुझे पूर्ण संतोष है.''दिल्ली हाई कोर्ट के आदेश पर एनडी तिवारी को 2012 में 

पितृत्व परीक्षण कराना पड़ा था. अदालत ने कहा था कि अगर एनडी तिवारी नमूना न दें और ज़रूरत पड़े तो इसमें पुलिस की सहायता ली जाए. इसके ख़िलाफ़ एनडी तिवारी सुप्रीम कोर्ट तक गए थे. लेकिन उन्हें कोई सफलता नहीं मिली.उत्तर प्रदेश और उत्तराखंड के पूर्व मुख्यमंत्री नारायण दत्त तिवारी रोहित शेखर के दावों को ग़लत बताते रहे हैं.अब जब उन्होंने ये रिश्ता ख़ुद स्वीकार किया तो पिता के अपने पुत्र के साथ इस रिश्ते को वे किस तरह परिभाषित करेंगी. इस सवाल के जवाब में रोहित की मां ने कहा, ''रोहित और एनडी तिवारी जी के बीच पिता पुत्र का रिश्ता तो है मगर मेरे साथ उनका रिश्ता एक सह-अभिभावक का रहेगा.''रोहित को अपना बेटा मान लेने के बाद कई समीकरण बदल जाएंगे. अब घर में परिवार के बीच संवाद की एक नई स्थिति उत्पन्न होगी.रोहित की मां उज्ज्वला शर्मा कहती हैं, ''चूंकि तिवारी जी ज़्यादा ताक़तवर हैं तो यह संवाद उनके रवैये पर निर्भर करेगा. उनका रिस्पॉन्स यदि सही होगा तो संवाद की स्थिति भी संतुलित रहेगी.''उन्होंने इस रिश्ते के प्रति अपनी आशा जताते हुए कहा, ''हालांकि बेटा मान लेने मात्र से परिवार की अनुभूति तो नहीं आई है. बस रोहित की एक शुरूआत हुई है. जहां तक मेरा सवाल है हमने हमेशा उन्हें परिवार की तरह माना है. मगर जब उन्होंने मजबूर कर दिया तो हमें अदालत का दरवाज़ा खटखटाना पड़ा.''छह साल की लंबी लड़ाई लड़ने के बाद अब क्या 

पुराने मतभेद भुला दिए जाएंगे. उज्ज्वला शर्मा बताती हैं कि अब यदि कोई रिश्ता होगा तो वह सौहार्द्र का होगा, हम अपने मतभेद भुला देंगे.तो क्या एनडी तिवारी, रोहित शेखर और उज्ज्वला शर्मा अदालत अपनी लड़ाई, सारी खट्टी बातें भूल जाएंगे?वे कहती हैं, ''व्यक्ति का रिश्ता मान लेना बहुत बड़ी बात होती है. लड़ाई तो तब की थी कि व्यक्ति रिश्ता ही न माने. रिश्ता मान लेने के बाद तो परिवार के लिए प्यार-दुलार वाला ही रिश्ता होगा. क्योंकि परिवार सहनशीलता और परस्पर क्षमा पर ही टिका होता है.''वे इस जीत को राष्ट्र की महिलाओं की, एक नागरिक और सच्चाई की जीत मानती हैं.(बीबीसी हिन्दी के एंड्रॉएड ऐप के लिए यहां 

क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं.)"
entertainment,"बोल यानी आवाज़ उठाना....आवाज़ उन पुराने रिवाज़ों के ख़िलाफ़ जिनके बोझ तले ख्वाहिशें दम तोड़ देती हैं, आवाज़ उन रस्मों के ख़िलाफ़ जो नई सोच, नए सपनों को पनपने नहीं देती, आवाज़ उन घुटन भरी मान्यताओं के ख़िलाफ़ जो इंसान को इंसान नहीं समझती.कुछ ऐसे ही एहसास लिए पाकिस्तान की नई फ़िल्म आई है और नाम है 'बोल' जो भारत में भी रिलीज़ हुई है.निर्देशक शोएब मंसूर की इस फ़िल्म में ऐसे मुद्दों को उठाया गया है जिनपर बात करना पाकिस्तान के कई हिस्सों में वर्जित माना जाता है जैसे-  महिलाओं के अधिकार, हिजड़ों की दशा, भ्रष्टाचार और पुरुष प्रधान समाज. हैरानी की बात नहीं कि ये फ़िल्म काफ़ी चर्चा में है.कहा जाता है कि पाकिस्तानी समाज के लिए ये फ़िल्म इतनी बोल्ड है कि फ़िल्म की वेबसाइट पर लिखा है- ‘फ़िल्म इतनी बोल्ड है कि कुछ लोगों को ये कुबूल करने में भी मुश्किल होगा कि उन्होंने ये फ़िल्म देखी है.’ इससे पहले शोएब मंसूर ने नसीरुद्दीन शाह अभिनित ‘ख़ुदा के लिए’ बनाई थी जिसे पाकिस्तान और भारत में काफ़ी सराहना मिली थी.बोल में फ़िल्म में मुख्य भूमिका निभाई है पाकिस्तानी टीवी कलाकार हुमैमा मलिक ने. वे ज़ैनब नाम की ऐसी लड़की के रोल में है जो अपने परिवार में बहुत कुछ ग़लत होते हुए देखती है और अंतत इसके ख़िलाफ़ बोलती है.हुमैमा बताती हैं, “ज़ैनब फ़िल्म में अपने परिवार के लिए आवाज़ उठाती है. मैं चाहती हूँ कि सारी पाकिस्तानी औरतें ऐसी हों. हमारी संस्कृति औरतों को बहुत करने की इजाज़त नहीं देता. लेकिन इस संस्कृति को बनाया भी तो हमने ही है. औरतों को कई चीज़ों की मनाही है पर क़ुरान पढ़ें तो उसमें ऐसी कई चीज़ें का ज़िक्र तक नहीं है. ये पुरुष प्रधान समाज है लेकिन हम सारी ज़िंदगी इसी तरह नहीं गुज़ार सकते.”बोल कि लब आज़ाद हैं तेरे चरमपंथ के मुद्दे को उठाती शोएब मंसूर की पिछली फ़िल्म ख़ुदा के लिए जब आई थी तो उन्हें रुढ़िवादी ताकतों का ख़ासा विरोध झेलना पड़ा था. इस बार वे मीडिया से दूर ही रहे हैं. जो उन्हें बोलना है वे फ़िल्म के ज़रिए ही बोल रहे हैं.वे सिर्फ़ इतना कहते हैं, “पाकिस्तान जैसे समाज में औरत या हिजड़ा बनकर पैदा होना...इस विचार से ही मुझे डर लगता है...ये त्रासदी है कि धर्म का अर्थ और इसके मायने महिलाओं से शुरु होकर महिलाओं पर ही ख़त्म हो जाते हैं. अगर शहरों की पढ़ी-लिखी अमीर वर्ग की पाँच फ़ीसदी महिलाओं को छोड़ दें तो समाज के लिए बाकी 95 फ़ीसदी महिलाएँ किसी जंग के मैदान की तरह हैं जहाँ हम धर्म की पुरानी मान्यताओं को आगे बढ़ाने का काम करते हैं.”फ़िल्म में अहम भूमिका निभाने वाले गायक-अभिनेता आतिफ़ असलम कहते हैं कि फ़िल्म साइन करते समय उनके मन में शंका था कि ये फ़िल्म विवादित हो सकती है.आतिफ़ कहते हैं, ""मेरे मन में शक़ था. लेकिन शोएब साहब ने मुझसे कहा कि अगर आप जैसे लोग रोल नहीं करेंगे तो कौन करेगा. फिर मुझे अपनी ज़िम्मेदारी का एहसास हुआ.""पिछले कई दशकों से ख़राब दौर से गुज़र रही पाकिस्तानी फ़िल्म इंडस्ट्री में इस फ़िल्म ने कमाई के सारे पिछले रिकॉर्ड तोड़ दिए हैं.कहने को तो ये केवल एक फ़िल्म है लेकिन पाकिस्तानी समाज के आईने के रूप में ये कई अहम सवालों की ओर ध्यान ज़रूर खींचती है. बकौल आतिफ़ फ़िल्म बोल बहुत से सहमे हुए होठों को ज़ुबा देगी.यहाँ फ़ैज़ अहमद फ़ैज के ये बोल याद आते हैंबोल के लब आज़ाद हैं तेरे  बोल ज़बाँ अब तक तेरी है  तेरा सुतवाँ जिस्म है तेरा  बोल कि जां अब तक तेरी है"
india,"तीस हज़ार से ज्यादा गांवों के सरपंच चरमपंथी संगठन हिजबुल के कंमाडर सैयद सलाहुद्दीन की ओर से दी गई धमकी के मद्देनज़र अपनी जान बचाने के लिए सुरक्षा की मांग कर रहे हैं.सैयद सलाहुद्दीन ने कहा है कि जब तक भारत सरकार सरपंचों के चुनाव और गांव में मौजूद पंचायत व्यस्था को अपनी कामयाबी के रुप में पेश करती रहेगी तब तक पंचों पर हमले जारी रहेंगे.समाचर पत्रिका तहलका को दिए एक साक्षात्कार में उन्होंने कहा, ''पंचायत के सदस्यों का शोषण किया जा रहा है. सरकार उन्हें कश्मीर में अपने मुखौटे की तरह इस्तेमाल कर रही है.''पिछले दिनों सरपंचों पर हुए हमले और कुछ सरपंचों की मौत के बाद सुरक्षा की मांग लगातार की गई है लेकिन सरकार अब तक इन मांगों को टालती रही है. इस बीच पंचायत के सदस्यों के भी सुरक्षा के मसले पर अलग-अलग राय रही है.राजौरी के सरपंच शफ़ीक मीर का कहना है कि सैयद सलाहुद्दीन हिजबुल कमांडर हैं और उनकी इस धमकी को सरकार किसी भी कीमत पर अनदेखा नहीं कर सकती.इस मसले पर आम राय बनाने के लिए शनिवार को जम्मू-कश्मीर प्रांत में मौजूद गांवों के पंचायत सदस्यों ने एक बैठक की. बैठक में शामिल हुए इमतियाज़ अफ़ज़ल बेग ने बैठक के बाद कहा, ''जनता के प्रतिनिधि जनता के लिए कैसे काम करेंगे अगर उनकी अपनी जान सुरक्षित नहीं होगी.''हालांकि पंचायत के कई सदस्यों का मानना है कि सरपंचो को सुरक्षा दिए जाने से उनका रोज़मर्रा काम काज प्रभावित होगा. कोकेरनाग इलाके के सरपंच खुर्शीद मलिक कहते हैं, ''हमें सरकार की ओर से कोई तनख्वाह नहीं मिलती. हम काम धंधा करके अपना घर चलाते हैं एक दुकानदार अपनी दुकान के सामने सुरक्षा गार्ड कैसे रख सकता है. हमारी पंचायतों में 33 फीसदी महिलाएं हैं, ये औरतें अपने साथ पुरुष सुरक्षा कर्मियों को कैसे रखेंगी.''2011 में जम्मू कश्मीर में हुए चुनावों में 30,000 से ज्यादा पंचायत सदस्यों की चुनाव किया गया था.सैयद सलाहुद्दीन की धमकी के बाद हुए हमलों में अब तक चार लोगों की मौत हो चुकी है और कई अन्य लोग घायल हुए हैं. इन हमलों के बाद कई सौ पंचायत सदस्य पहले ही इस्तीफा दे चुके हैं."
india,"समाचार एजेंसी पीटीआई के मुताबिक़ सीबीआई ने राजा को नोटिस जारी करके पूछताछ के लिए पेश होने को कहा है.15 दिसंबर को सीबीआई ने जाँच के सिलसिले में दिल्ली और तमिलनाडु में 34 जगह छापे मारे थे और कई लोगों से अनौपचारिक रूप से पूछताछ भी की थी.माना जा रहा है कि छापे के दौरान सीबीआई के हाथ कुछ अहम दस्तावेज़ लगे हैं, जिनकी पुष्टि के लिए इस मामले से जुड़े लोगों से पूछताछ ज़रूरी है.ये भी माना जा रहा है कि ए राजा के अलावा, ट्राई के पूर्व चेयरमैन प्रदीप बैजल, राजा के सहयोगी आरके चंदौलिया, एके श्रीवास्तव और अन्य लोगों के अलावा कॉरपोरेट लॉबिस्ट नीरा राडिया से भी पूछताछ की जा सकती है.2जी स्पैक्ट्रम घोटाले के बारे में नियंत्रक एवं महालेखा परीक्षक (सीएजी) ने अपनी रिपोर्ट में कहा है कि मोबाइल लाइसेंस बाँटने के इस घोटाले में सरकार को 1.76 लाख करोड़ रुपए के राजस्व की हानि हुई.बढ़ते दबाव के बीच नवंबर में ए राजा ने दूरसंचार मंत्री के पद से इस्तीफ़ा दे दिया था. ए राजा पर आरोप हैं कि उन्होंने 2जी स्पैक्ट्रम आबंटन में नियमों का उल्लंघन किया और ऐसी कंपनियों को स्पैक्ट्रम आबंटित किए जो नियमों पर खरे नहीं उतर रहे थे.हालाँकि राजा इन आरोपों को ग़लत ठहराते हैं और अपने को निर्दोष बताते हैं. लेकिन पिछले दिनों सीबीआई ने उनके निवास और उनके सहयोगियों के निवास स्थान पर छापे मारे थे.पिछले दिनों एक याचिका पर सुनवाई करते हुए सुप्रीम कोर्ट ने जाँच की ख़ुद निगरानी करने का फ़ैसला किया था. कोर्ट ने 10 फरवरी से पहले जाँच की प्रगति रिपोर्ट सौंपने को भी कहा है."
science,"आमतौर पर मादा व्हेल तीस साल की उम्र में बच्चे पैदा करती हैं लेकिन इसके बाद वो करीब पचास साल तक जिंदा रहती हैं.एक्स्टर विश्वविद्यालय के वैज्ञानिकों ने इसकी वजह जानने के लिए लंबे समय तक कुछ रिकॉर्ड्स इकट्ठा किए.वैज्ञानिकों ने इससे ये निष्कर्ष निकाला कि माँ की मौजूदगी नर व्हेलों को लंबे समय तक यानी उनके प्रजनन की उम्र तक जीवित रहने को सुनिश्चित करती है.शोध के ये निष्कर्ष विज्ञान पत्रिका ‘साइंस’ में छपे हैं. प्रमुख शोधकर्ता डॉक्टर डेरेन क्रॉफ्ट का कहना है, “रजोनिवृत्ति के बाद भी लंबा जीवन प्रकृति के बड़े रहस्यों में से एक है.”इस मामले में किलर व्हेल यानी ओरका शुरू से वैज्ञानिकों की रुचि की वजह रही हैं क्योंकि मनुष्य के बाद यही एक प्रजाति है जिसकी प्रजनन के बाद भी इतनी लंबी आयु होती है.जंतुओं की ज्यादातर प्रजातियों में बच्चे खुद ही बड़े होते हैं लेकिन चिंपैंजी और हाथी जैसी कुछेक प्रजातियों में मादाएं अपने बच्चों की तब तक देखभाल करती हैं जब तक कि वो वयस्क नहीं हो जाते.किलर व्हेलों में बच्चे अपनी माताओं का साथ कभी नहीं छोड़ते और हमेशा एक समूह में रहते हैं.डॉक्टर क्रॉफ्ट कहते हैं, “इस नजदीकी रिश्ते की वजह से उम्रदराज मादाएं अपने प्रजनन और ज्यादा समय तक जीवित रहने में अपने बच्चों की मदद करती हैं. इससे उन्हें अपने जीन्स को आगे बढ़ाने का अवसर मिलता है.”अपने अनुमानों के परीक्षण के लिए शोधकर्ताओं ने किलर व्हेल के 36 साल के जीवन का अध्ययन किया जिसमें कनाडा और अमरीका के करीब 500 व्हेलों के जन्म और मृत्यु के तरीकों का आंकड़ा जुटाया गया.इस टीम में यॉर्क विश्वविद्यालय के वैज्ञानिक भी शामिल थे.इन आँकड़ों के आधार पर वे ये गणना करने में सफल हुए कि किलर व्हेलों में किस उम्र में जीने की कितनी संभावना होती है.डॉक्टर क्रॉफ्ट कहते हैं, “हमारा शोध दिखाता है कि तीस साल के नर के लिए उसकी माँ की मौत का मतलब ये होता है कि एक साल के भीतर उसके मरने की संभावना 14 गुना ज्यादा होती है. जबकि मादा में ये संभावना सिर्फ तीन गुना ज्यादा होती है.”शोधकर्ताओं का कहना था कि इन निष्कर्षों से ये जानने में काफी उत्साहजनक परिणाम मिले हैं कि कुछ प्रजातियों में प्रजनन के बाद भी इतनी ज्यादा उम्र क्यों होती है.लेकिन अभी भी ये सवाल अनुत्तरित है कि वास्तव में कैसे माताएं अपने बच्चों की देखभाल करती हैं."
science,"इस मरीज़ का दिल शरीर के हिस्सों को ख़ून की आपूर्ति करने के लिए संघर्ष कर रहा था. ऐसे में उस पर थोड़े से भी दबाव से उसकी मौत हो सकती थी.इसके लिए डॉक्टरों ने दिल की सिलाई करने की एक तकनीक का प्रयोग कर क्षतिग्रस्त ऊतकों को हटाया. इस दौरान डॉक्टरों ने दिल के आकार को कम भी किया जिससे वह ख़ून की आपूर्ति आसानी से कर सके.यह ऑपरेशन लंदन के किंग्स कॉलेज अस्पताल में किया गया.हृदय को रक्त लाने वाली धमनियों में रुकावट आ जाना हृदय गति के रुक जाने का एक सामान्य कारण है. इससे हार्ट अटैक का ख़तरा बढ़ जाता है. इससे हृदय की पेशी मर जाती है और वहाँ ऐसे क्षतिग्रस्त ऊतक आ जाते हैं, जो कि धड़क नहीं सकते.समय के साथ-साथ ये क्षतिग्रस्त ऊतक दिल के हिस्सों में फैल जाते हैं, इससे दिल के अंदर सूखे ऊतकों के चलते जगह ज़्यादा हो जाती है. इस वजह से हृदय को हर धड़कन के साथ अधिक ख़ून की आपूर्ति करनी पड़ती है.इस सबका प्रभाव यह होता है कि दिल कमज़ोर हो जाता है, उसके काम करने की क्षमता कम हो जाती है. ऐसे में आदमी सीढ़ियाँ चढ़ने में हांफने लगता है.इस ऑपरेशन के दौरान डॉक्टरों ने एक तार का उपयोग किया. तार के जरिए पेशियों को कसा गया और हृदय के दीवारों की मरम्मत की गई.इस तरह डॉक्टरों ने क्षतिग्रस्त ऊतकों को हटा दिया. उन्होंने हृदय के एक कक्ष का आकार भी चौथाई घटा दिया.जिस मरीज़ का यह ऑपरेशन किया गया वो हैं दक्षिण-पूर्व लंदन निवासी 58 साल के सेवकेट गूचर. ऑपरेशन के बाद उनके दिल के कामकाज में महत्वपूर्ण सुधार हो रहा है.किंग्स कॉलेज अस्पताल के हृदय रोग विशेषज्ञ प्रोफ़ेसर ओल्फ़ वेंडलर ने बीबीसी से कहा, '' ब्रिटेन में इस तकनीक का उपयोग हमने पहली बार किया है, इसके किसी के हृदय को रोकने या उसे हार्ट लंग मशीन में रखने की ज़रूरत भी नहीं होती है. '' उन्होंने कहा कि यह प्रक्रिया कम दर्दनाक और कम आक्रामक है.ब्रिटिश हार्ट फ़ाउंडेशन के एसोसिएट मेडिकल डायरेक्टर प्रोफ़ेसर जर्मी पियर्सन ने कहा, '' इस परीक्षण के नतीजे बताएंगे कि यह प्रायोगिक प्रक्रिया सुरक्षित है की नहीं.''(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)"
entertainment,"बिज़नेस रेटिंग:3राजकुमार संतोषी द्वारा निर्देशित फ़िल्म 'फटा पोस्टर निकला हीरो' एक युवा लड़के की कहानी है जो हीरो बनने के सपने देखता है.उसकी माँ सावित्री देवी (पद्मिनी कोल्हापुरी) ऑटोरिक्शा चलाती हैं और चाहती हैं कि उनकी बेटा ईमानदार पुलिस अफ़सर बने.सावित्री के पति, यशवंत राय (मुकेश तिवारी) भ्रष्ट पुलिस अफ़सर होते हैं, जिनकी एक कार दुर्घटना में मौत हो जाती है. उस समय वो अवैध तरीके से मिली संपत्ति लेकर, अपनी बीवी और नवजात बच्चे विश्वास को छोड़कर भाग रहे थे.विश्वास को मुंबई के पुलिस विभाग से इंटरव्यू का बुलावा आता है. लेकिन वह फ़िल्म इंडस्ट्री में मौके की तलाश रहा होता है. वह फ़िल्मी दुनिया के लिए अपना संघर्ष शुरू कर देता है.एक दिन जब वह पुलिस की वर्दी में घूम रहा होता है, उसकी मुलाकात सामाजिक कार्यकर्ता काजल (इलीना डीक्रूज़) से होती है, जो उसे भूल से पुलिस अफ़सर समझ लेती है.यह बात तेज़ी से फैलती है. ग़लती से विश्वास की फ़ोटो अख़बार में छप जाती है. उसके बाद क्या होता है? क्या अंत में विश्वास राव फ़िल्मी हीरो बनता है या पुलिस अफ़सर?राजकुमार संतोषी के फ़िल्म की कहानी साधारण है. फ़िल्म का स्क्रीन प्ले भी सामान्य है. लेकिन फ़िल्म के कुछ दृश्य मनोरंजक हैं और दर्शको को हंसी से लोटपोट कर देंगे.इंटरवल से पहले फ़िल्म काफी मनोरंजक है. कुछ दृश्यों को तो दर्शकों के लिए पचा पाना मुश्कल हो जाता है.विश्वास और काजल के बीच रोमांटिक दृश्यों की कमी स्क्रीन प्ले की कमी को दर्शाता है. फ़िल्म की पटकथा 1980 के फ़िल्मों सरीखी लगती है.यह फ़िल्म कई मायने में अच्छी है. फ़िल्म में कॉमेडी के अनेक दृश्य है जो दर्शकों को हँसने पर मजबूर कर देंगे. फ़िल्म का भावनात्मक पक्ष ठीक है.फ़िल्म के दृश्य दर्शकों को हँसाते तो हैं लेकिन अगर वे और असरदार होते तो दर्शकों की आँखों में आंसू भी ला सकते थे.फ़िल्म का क्लाइमेक्स अच्छा है. राजकुमार संतोषी के लिखे संवाद रोचक हैं.शाहिद कपूर का अभिनय शानदार है. फ़िल्म में उनके भावनात्मक दृश्यों की टाइमिंग बड़ी अच्छी है. भावनात्मक दृश्यों में उनको देखना अच्छा लगेगा. जहाँ तक उनके डांस की बात है, वो कठिन डांस नंबर 'अगल बगल' में भी अच्छा प्रभाव छोड़ते हैं.उनके कदमों और चेहरे के भावों में अच्छा तालमेल नज़र आता है. इलीना डीक्रूज़ की भूमिका भले छोटी है लेकिन वो इसमें फिट बैठती हैं.पद्मिनी कोल्हापुरी ने सावित्री की भूमिका बहुत अच्छे से की है. उनके अभिनय में आत्मविश्वास झलकता है.मुकेश तिवारी का अभिनय भी काफी अच्छा है. दर्शन जरीवाला भी अपनी भूमिका के साथ पूरा न्याय करते हैं.सौरभ शुक्ला, जाकिर हुसैन और संजय मिश्रा ने अपनी भूमिकाएं अच्छे से निभाई है. टीनू आनंद और नीर वोरा का गेस्ट अपीयरेंस अद्भुत है.सलमान ख़ान कॉमिक सीन के माध्यम से अच्छी स्टॉर वैल्यू जोड़ते हैं. नरगिस फ़करी ने फ़िल्म के एक गाने में काफ़ी अच्छा डांस किया है.राजकुमार संतोषी का निर्देशन बेहतरीन है. वो साधारण स्क्रिप्ट के बावजूद दर्शकों का मनोरंजन करने और उनको फ़िल्म से जोड़ने में सफल होते हैं.प्रीतम चक्रवर्ती का संगीत बहुत अच्छा है. फ़िल्म का एक गाना 'अगल बगल' हिट है और बोस्को-सीज़र की प्रस्तुति अद्भुद है.इस फ़िल्म का 'धतिंग नाच' वाला गाना और उसकी केरियोग्राफी काफी अच्छी है.इस फ़िल्म में 'मैं रंग शर्बतों का' वाला गाना भी काफी अच्छा है. अमिताभ भट्टाचार्य और इरशाद कामिल के गीत अच्छे हैं.राजू सिंह का पार्श्व संगीत फ़िल्म के कॉमिक दृश्यों को सपोर्ट करते हैं.कनल कन्नन और टीनू वर्मा के ऐक्शन दृश्य अपील करने वाले हैं. संदीप सुवर्णा के सेट ठीक हैं.फ़िल्म 'फटा पोस्टर और निकला हीरो' बेहद मनोरंजक है. यह दर्शकों के साथ-साथ अपने वितरकों को भी हँसाएगी.मल्टीप्लेक्स की बजाय सिंगल स्क्रीन सिनेमा हॉल्स में इसका प्रदर्शन अच्छा रहेगा.(बीबीसी हिन्दी के क्लिक करें एंड्रॉएड ऐप के लिए 

यहां क्लिक करें. आप हमें

 फ़ेसबुक और 

ट्विटर पर भी फ़ॉलो कर सकते हैं.)"
india,"1. अंधेर नगरी – भारतेंदु हरिश्चंद्रसन् 1881 में मात्र एक रात में लिखा गया नाटक आज भी उतना ही सामयिक और समकालीन है.बाल रंगमंच हो अथवा वयस्क रंगमंच – यह नाटक सभी तरह के दर्शकों में लोकप्रिय है. एक भ्रष्ट व्यवस्था और उसमें फंसाया जाता एक निरीह – क्या आज भी इस स्थिति में कोई परिवर्तन आया है?ये नाटक हिंदी रंगमंच में सबसे ज़्यादा मंचित नाटकों में से एक है.2. ध्रुवस्वामिनी – जयशंकर प्रसादभले ही जयशंकर प्रसाद के नाटकों को मंच के अनुकूल न माना गया हो लेकिन ‘ध्रुवस्वामिनी’ हमेशा से रंगकर्मियों के बीच चर्चा का विषय रहा है.मात्र नाट्य मंडलियों के साथ ही नहीं, स्कूलों कॉलेजों के छात्र-छात्राओं के बीच भी इस नाटक का ख़ूब मंचन हुआ है.इस नाटक की सबसे बड़ी बात है उसका कथ्य – यदि पति नपुंसक है तो उसे नकारने की पहल स्त्री की तरफ़ से होती है और इसमें धर्म और शास्त्र भी उसका समर्थन करते हैं.3. अंधा युग – धर्मवीर भारतीमहाभारत की कथा के बहाने से द्वितीय विश्वयुद्ध के बाद के विनाश, अनास्था और टूटते मूल्यों की महागाथा.यहां तक कि ईश्वर की मृत्यु की घोषणा. एक काव्य नाटक होने के बावजूद ‘अंधा युग’ रंगमंच पर सबसे ज़्यादा प्रस्तुत होनेवाली कृति है.4. आषाढ़ का एक दिन – मोहन राकेशकलाकार अथवा रचनाकार के सामने सृजन या सत्ता में से किसी एक को चुनने का प्रश्न और फिर उसकी परिणति – यह एक ऐसा कथ्य था जिसने सभी रंगकर्मियों को झकझोर कर रख दिया.शायद ही कोई निर्देशक या कोई रंगमंडली होगी जिसने इस नाटक को न खेला हो. यथार्थवाद का भारतीय स्वरूप क्या होना चाहिए, ‘आषाढ़ का एक दिन’ उसका सबसे अच्छा उदाहरण है.5. बकरी – सर्वेश्वर दयाल सक्सेनासातवें दशक में रंगमंच में लोकतत्वों को लेकर लिखे गए नाटकों में से सबसे सफल और चर्चित नाटक रहा ‘बकरी’.इस नाटक में नौटंकी लोक नाट्य शैली के गीत-संगीत के माध्यम से एक आधुनिक कथ्य की प्रस्तुति की गई है कि नेता लोग किस तरह जनता को अपनी स्वार्थपूर्ति का साधन बनाते हैं.सर्वेश्वर जी का ये नाटक रंगकर्मियों और दर्शकों में समान रूप से लोकप्रिय है.6. एक और द्रोणाचार्य – शंकर शेषआधुनिक शिक्षा पद्धति पर एकलव्य और द्रोणाचार्य की कथा के माध्यम से गहरा प्रहार किया गया है.इस नाटक में दो समानांतर प्रसंग एक साथ चलते हैं. एक प्रसंग महाभारत का है तो दूसरा आज के एक प्राध्यापक और उनके परिवार का प्रसंग.‘एक और द्रोणाचार्य’ हमारे अपने रोज़मर्रा के सरोकारों से जुड़ा एक सशक्त नाटक है.7. कबीरा खड़ा बाज़ार में – भीष्म साहनीकबीर की ज़िन्दगी, कबीर की कविता और उससे भी ज़्यादा एक कलाकार, महात्मा और तत्कालीन व्यवस्था के बीच टकराव का चित्र है ये नाटक.आज के सांप्रदायिक दंगों और तनावों के बीच और भी सामयिक है ये नाटक.8. महाभोज – मन्नू भंडारीभले ही पहले यह रचना एक उपन्यास के रूप में की गई लेकिन बाद में एक नाटक के रूप में बेहद चर्चित और मंचित हुई.इसकी वजह वही है कि नेता लोग किस तरह चुनाव जितने के लिए कथित रूप से निरीह लोगों की हत्या को भी हथियार बना लेते हैं.यह एक ऐसा कथ्य है जिसे हर आम आदमी ने भुगता और झेला है.9. कोर्ट मार्शल – स्वदेश दीपकहिंदी रंगमंच में दलित पात्र को केंद्र में रखकर लिखा गया बहुत सशक्त नाटक है ये.मुक़दमे की कार्यवाही नाटक के शिल्प और संरचना को नाटकीय तनाव से भर देती है. नतीजा यह कि दर्शक बंधे से बैठे देखते रहते हैं. 10. जिस लाहौर नई देख्या – असग़र वज़ाहत1947 के भारत विभाजन की पृष्ठभूमि पर लिखा गया ये पहला नाटक है.कहानियों और उपन्यासों में भले ही यह कथ्य बार-बार आता रहा हो, लेकिन नाटक में अपनी आँखों के सामने देखने वाले दर्शकों को बेहद जकड़ लेता है इसका कथानक.(प्रस्तुति: अमरेश द्विवेदी)(बीबीसी हिन्दी के 

एंड्रॉएड ऐप के लिए क्लिक करें. आप हमें क्लिक करें 

फ़ेसबुक और 

ट्विटर पर फ़ॉलो भी कर सकते हैं.)"
india,"कथित तौर पर उनका साथ देने वाले भारतीय नागरिकों फ़हीम अंसारी और सबाउद्दीन को संदेह का लाभ देकर सभी मामलों में बरी कर दिया गया है.क़साब को सभी 86 आरोपों में दोषी पाया गया जिनमें हत्या और देश के खिलाफ़ साज़िश रचने जैसे मामले शामिल हैं.न्यायमूर्ति एम तहिलयानी की अदालत ने अजमल आमिर क़साब को चरमपंथी संगठन लश्करे तैबा का सदस्य बताया.न्यायाधीश तहिलयानी ने अपने फ़ैसले में कहा कि कसाब को छत्रपति शिवाजी टर्मिनट रेलवे स्टेशन में लोगों को मारने, सरकारी अधिकारियों को मारने और अन्य नौ चरमपंथियों को उकसाने के लिए दोषी पाया गया है.न्यायाधीश ने कहा कि वो सज़ा को घोषणा बाद में करेंगे.प्रतिक्रियागृहमंत्री पी चिदंबरम ने कहा कि इस मामले से साफ़ है कि भारत में कानून सर्वोपरि है.उन्होंने कहा कि उन्हें खुशी है कि ये मुकदमा एक साल में ही पूरा कर लिया गया और मुकदमे के अंत में कसाब को दोषी पाया गया. उन्होंने जाँच एजेंसियों को मुबारकबाद दी.गृहमंत्री ने कहा कि मामले में दो लोगों को बरी करना ये दिखाता है कि भारतीय न्यायालय कितने स्वतंत्र और निडर होकर काम करते हैं.उन्होंने कहा कि न्यायालय का फ़ैसला पाकिस्तान के लिए संदेश है कि वो भारत में आतंकवाद निर्यात करना बंद करें.पी चिदंबरम ने कहा कि अगर पाकिस्तान ऐसा नहीं करता और चरमपंथियों को पकड़ा जाता है तो उन्हें कड़ी से कड़ी सज़ा दी जाएगी.कुछ विपक्षी नेता इस मामले की तुलना अफ़ज़ल गुरू के मामले से कर रहे हैं जिन्होंने राष्ट्रपति को रहम की अपील भेज रखी है. इस पर गृहमंत्री ने कहा कि उनका मंत्रालय बारी बारी से हर केस पर विचार कर रहा है.उन्होंने कहा कि उनके मंत्रालय ने राष्ट्रपति को रहम की विभिन्न अपीलें भेजी हैं और उस पर फ़ैसला करना राष्ट्रपति के अधिकारक्षेत्र में है.उधर विधि मंत्री वीरप्पा मोईली ने इसे न्यायालय की जीत बताया.उन्होंने कहा कि इस मामले से साफ़ है कि देश में कानून का राज मज़बूती से कायम है और अपराधी न्यायपालिका से नहीं बच सकते.सरकारी वकीलसरकारी वकील उज्जवल निकम जब पत्रकारों से बात करने पहुँचे तो वो हाथ में एक मोटी सी फ़ाइल लिए हुए थे. उस पर कसाब की तस्वीर थी और लिखा था, ‘हाँ, तुम कुसूरवार हो’.उन्होंने कहा, ""मुझे दुख है कि फहीम अंसारी और सबाहुद्दीन को बरी कर दिया है, हालांकि ये बाइज़्जत रिहाई नहीं लेकिन उन्हें संदेह का लाभ दिया है.""उज्जवल निकम ने कहा कि वो सरकार को सिफ़ारिश करेंगे कि इस फ़ैसले को चुनौती दी जाए.उन्होंने फ़हीम अंसारी को कथित तौर पर एक शातिर, खूंखार आतंकवादी बताया और कहा कि उत्तर प्रदेश में रामपुर के पुलिस कैंप में फ़ायरिंग हमले में फ़हीम अंसारी ने हिस्सा लिया था.उज्जवल निकम ने कहा, “हमने साबित किया कि पड़ोसी देश में आतंकवादियों को किस तरह ट्रेनिंग दी जाती है. हमने साबित किया है कि 26/11 का हमला भारत के साथ युद्ध था. हमने साबित किया है कि हमले के तार पाकिस्तान से जुड़े़ हैं.”इस मुकदमें की शुरूआत 8 मई 2009 को शुरू हुई थी.फ़हीम अंसारी के वकील ऐजाज़ नक़वी ने पत्रकारों को बताया कि कोर्ट का कहना था कि 26/11 हमलों में किसी भारतीय का जुड़ाव नहीं है और ये देश के ऊपर हमला था.ऐजाज़ नकवी के मुताबिक न्यायालय ने कहा कि फ़हीम अंसारी मामले में जिस तरह के प्रमाण रखे गए वो निचले दर्जे के थे.भारतीय नागरिकों पर आरोप है कि उन्होंने निशाना बने स्थानों का नक्शा तैयार कर उन्हें लश्करे तैबा को नेपाल में सौंपा था.ऐजाज़ नक़वी के मुताबिक न्यायालय ने कहा कि स्थानों का नक्शा किसी चिट के ऊपर नहीं बनाया गया और जो चिट बरामद हुई उस पर खून का कोई दाग़ नहीं था.नक़वी ने मुंबई क्राइम ब्रांच के अधिकारियों पर आरोप लगाते हुए कहा कि लगता है कि ये चिट फ़हीम अंसारी और सबाउद्दीन को फंसाने के लिए बनाई गई थी.उन्होंने कहा कि मुंबई हमलों का नेपाल से कोई ताल्लुक नहीं है."
sport,द्रविड़ अपने काम के प्रति अनुशासन के लिए जाने जाते हैं और उनका नेट्स पर अभ्यास करना आश्चर्यजनक नहीं था. उम्मीद है कि टीम के दूसरे युवा बल्लेबाज़ भी राहुल से कुछ सीख लें.वैसे राहुल की प्रैक्टिस देखने एक और शख़्स पहुँचे– पूर्व कप्तान सौरव गांगुली. थोड़ी ही देर में खेल शुरु होने वाला था इसलिए शायद दोनों में कुछ बात नहीं हुई.   गुरुवार को सिडनी क्रिकेट ग्राउंड गुलाबी रंग में नहा गया. दरअसल ग्लेन मैकग्रॉ की दिवंगत पत्नी जेन मैकग्रॉ की याद में मैदान पर जेन मैकग्रॉ फ़ाउंडेशन ने चंदा इकट्ठा करने का कार्यक्रम आयोजित किया था.जेन मैकग्रॉ की मौत स्तन कैंसर से हो गई थी. इस बीमारी के बारे में जागरूकता बढ़ाने और नर्सों को ट्रेनिंग देने में जेन मैकग्रॉ फ़ाउंडेशन ऑस्ट्रेलिया में तेज़ी से काम कर रहा है. इस कार्यक्रम के तहत सिडनी क्रिकेट ग्राउंड पर लोगों को गुलाबी रंग के कपड़े पहन कर आने को कहा गया था. स्टेडियम में लड़के-लड़कियाँ गुलाबी रुमाल भी बाँट रहे थे. स्टेडियम में हज़ारों लोगों ने कुछ न कुछ गुलाबी ज़रूर पहना था और पूरा स्टैंड गुलाबी रंग में नहा रहा था. ऑस्ट्रेलिया की प्रधानमंत्री जूलिया गिलार्ड भी गुलाबी कपड़े पहन कर मैदान पर आईं और स्टेडियम में जगह-जगह लोगों से मुलाक़ात की.बाद में हाई टी के दौरान प्रधानमंत्री गिलार्ड ने एक ‘केक सजाओ’ प्रतियोगिता में भी भाग लिया. लेकिन इसमें उन्हें कोई पुरस्कार नहीं मिला. पहला प्राइज़ मिला ग्लेन मैकग्रॉ और उनकी बेटी हॉली मैकग्रॉ की टीम को.   ऑस्ट्रेलिया के कप्तान माइकल क्लार्क को टीम में 'पप' या 'पपी'  के नाम से पुकारा जाता है.ये नाम तब पड़ा था जब 2004 में क्लार्क ऑस्ट्रेलिया के टीम में आए थे और टीम में सबसे कम उम्र के खिलाड़ी थे.सिडनी में जब क्लार्क ने तिहरा शतक लगाया तो संवाददाता सम्मेलन में उनसे पूछा गया कि क्या वो अब अपना उपनाम बदलना चाहेंगे?क्लार्क ने पास में बैठे माइकल हसी से पूछा कि वो क्या नाम रखना चाहेंगे तो हसी ने तपाक से जवाब दिया 'डॉग' यानी कुत्ता.हालांकि क्लार्क ने इसे हँसी में ही लिया औऱ कहा कि उन्हें इस नाम से कोई आपत्ति नहीं है क्योंकि लोग उन्हें इससे भी बुरे नाम से पुकार चुके हैं.
india,"लखनऊ स्थित पत्रकार समीरात्मज मिश्र को बुलंदशहर के पुलिस अधीक्षक अनीस अहमद अंसारी ने बताया कि बाबरिया को उनके तीन साथियों को गिरफ्तार किया गया.इन गिरफ्तारियों के साथ ही इस मामले में गिरफ्तार अभियुक्तों की संख्या छह हो गई है.इस मामले के तीन अभियुक्तों को पुलिस ने पहले ही गिरफ्तार किया था, जो अभी न्यायिक हिरासत में हैं.दिल्ली से कानपुर जाने वाले राजमार्ग 95 पर 29 जुलाई को कुछ हथियारबंद बदमाशों ने एक कार में अपने परिवार के साथ जा रही मां-बेटी के साथ बुलंदशहर में सामूहिक बलात्कार किया था.इसके बाद यह मामला सुर्खियों में आ गया था. विपक्षी दलों ने उत्तर प्रदेश की समाजवादी पार्टी की सरकार में क़ानून-व्यवस्था फेल हो जाने का आरोप लगाया था.इसके बाद प्रदेश सरकार ने कार्रवाई करते हुए ज़िले के कई वरिष्ठ पुलिस अधिकारियों को निलंबित कर दिया था.इलाहाबाद हाई कोर्ट ने इस मामले का स्वत: संज्ञान लेते हुए प्रदेश सरकार पर मामले की सीबीआई जांच को लेकर जवाब दाखिल करने को कहा है.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं.)"
science,"एक अध्ययन में पता चला है कि भोजन में कैल्शियम की कमी से महिलाओं में हॉरमोन की समस्या हो सकती है. इससे थाइरॉयड से लेकर हड्डियों का कमज़ोर होना और किडनी में पत्थर होना शामिल है.अध्ययन के अनुसार आठ सौ लोगों में से एक पीएचपीटी के शिकार हो सकते हैं और पोस्ट-मेनोपॉजॉल या रजोनिवृत्ति के बाद की महिलाओं में ये बीमारी सबसे आम है.ब्रिटिश मेडिकल पत्रिका में छपे एक लेख में शोधकर्ताओं ने कहा है कि कैल्शियम की मात्रा बढ़ाने से इन बीमारियों के ख़तरे से बचा जा सकता है.वयस्कों को हर रोज़ 700 मिलीग्राम कैल्शियम लेने की सलाह दी गई है. लेकिन ज़्यादा कैल्शियम लेने से पेट दर्द और हैज़ा हो सकता है.पीएचपीटी की बीमारी उस स्थिति में होती है जब पैराथाइरॉयड ग्लैंड ज़्यादा मात्रा में पैराथाइरॉयड हॉरमोन छोड़ते हैं.हड्डी और किडनी के अलावा इससे हाई बल्ड प्रेशर और दिल की बीमारी होने का ख़तरा बना रहता है. अमरीका में नर्सेज़ हेल्थ स्टडी के तहत 58 हज़ार तीन सौ महिलाओं से बातचीत और उनकी जांच के नतीज़ों का अध्ययन किया गया.1986 में जब ये अध्ययन शुरु किया गया था तो इन महिलाओं की उम्र 39 से 66 साल के बीच थी और इनमें से किसी को भी पीएचपीटी की बीमारी का कोई इतिहास नहीं था.उन महिलाओं से हर चार साल पर ये पूछा जाने लगा कि वे क्या खाती हैं और उनमें कैल्शियम की मात्रा कितनी होती है.इसी तरह से करते हुए उन महिलाओं से आख़िरी बार 2008 में वही प्रश्न पूछे गए.22 वर्षों के बाद 2008 में 277 महिलाओं में पीएचपीटी की पुष्टि की गई.अध्ययन में सामने आया है कि जिन महिलाओं के खाने में कैल्शियम की मात्रा सबसे ज़्यादा थी, उनमें सबसे कम कैल्शियम लेने वाली बाक़ी महिलाओं के मुक़ाबले पीएचपीटी होने की आशंका 44 फ़ीसदी कम हो जाती है.ब्रिटिश पत्रिका में शोध लिखने वाली टीम की प्रमुख डॉक्टर जूली पाइक का कहना है, ""महिलाएं अगर अपने भोजन में सीधे कैल्शियम लेती रहें तो पीएचपीटी के ख़तरे को कम किया जा सकता है.""फ़्लोरिडा स्थित नॉर्मन पैराथाइरॉइड के जेम्स नॉर्मन का कहना है कि अगर रोज़ाना कैल्शियम का डोज़ लिया जाए तो इसके ख़तरे कम और फ़ायदे ज़्यादा हैं.लेकिन ब्रिटेन में विशेषज्ञों का कहना है कि लोगों को पर्याप्त मात्रा में कैल्शियम अपने रोज़ाना के भोजन से ही लेना चाहिए."
entertainment,"ख़बरों के मुताबिक़ सुपरस्टार अमिताभ बच्चन और आमिर ख़ान मुंबई के वानखेड़े स्टेडियम में होने वाले सचिन तेंदुलकर के आख़िरी टेस्ट मैच के दौरान मौजूद रहेंगे.लेकिन इस तमाम हंगामे में क्रिकेट के ज़बरदस्त प्रशंसक और आईपीएल की कोलकाता नाइट राइडर्स टीम के मालिक शाहरुख़ ख़ान के तन्हा ही रहने की संभावना है.क्योंकि वो एक बैन की वजह से वानखेड़े स्टेडियम में प्रवेश नहीं कर सकते. यह मैच 14 नवंबर को शुरू होगा.दरअसल साल 2012 में एक आईपीएल मैच के दौरान उनकी एमसीए (महाराष्ट्र क्रिकेट एसोसिएशन) के अधिकारियों से झड़प हो गई थी जिसकी वजह से उन पर स्टेडियम में घुसने पर 

पांच साल का प्रतिबंध लगा दिया गया था.शाहरुख़ ख़ान ने सचिन का आख़िरी टेस्ट ना देख पाने की आशंका पर अपनी निराशा ट्विटर पर ज़ाहिर भी की थी.उन्होंने लिखा, ""मैं वानखेड़े नहीं जा सकता. दुनिया में कुछ जगहें ऐसी हैं जहां लोग नहीं चाहते कि मैं जाऊं.""वैसे सचिन के आख़िरी टेस्ट के मद्देनज़र उम्मीद व्यक्त की जा रही थी कि शाहरुख़ ख़ान को ये मैच देखने की अनुमति दी जा सकती है.जब बीबीसी ने इस बारे में महाराष्ट्र क्रिकेट एसोसिएशन के पदाधिकारियों से बात करनी चाही तो तमाम प्रयासों के बावजूद उनसे संपर्क नहीं हो पाया.वैसे शाहरुख़ के साथ एक 'क्रूर मज़ाक' पिछले हफ़्ते हो चुका है.चूंकि शाहरुख़ ख़ान को इस बात का साफ़ अंदेशा था कि वो वानखेड़े में होने वाला सचिन का 200वां और आख़िरी टेस्ट मैच नहीं देख पाएंगे इसलिए वो कोलकाता के ईडन गार्डन में भारत और वेस्ट इंडीज़ के बीच हुए पहले टेस्ट मैच को देखने की योजना बना रहे थे जो सचिन का 199वां टेस्ट मैच था.शाहरुख़ ने योजना बनाई थी कि वो टेस्ट मैच का चौथा और पांचवां दिन देखेंगे लेकिन भाग्य की विडंबना देखिए कि टेस्ट तीन दिन में ही ख़त्म हो गया और शाहरुख़ का प्लान धरा का धरा रह गया.(बीबीसी हिन्दी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं.)"
sport,"चौथे दिन का खेल ख़त्म होने पर न्यूज़ीलैंड का स्कोर छह विकेट के नुक़सान पर 571 रन रहा.चौथे दिन के खेल की सबसे ख़ास बात रही मैकुलम और वाटलिंग की छठे विकेट के लिए विश्व रिकॉर्ड साझेदारी.इन दोनों ने छठे विकेट की साझेदारी में 352 रन जोड़े. उन्होंने श्रीलंका के माहेला जयवर्द्धने और प्रसन्ना जयवर्द्धने का रिकॉर्ड तोड़ा जिन्होंने 2009 में भारत के ख़िलाफ़ अहमदाबाद टेस्ट में 351 रन जोड़े थे.वाटलिंग चायकाल के बाद 124 रन बनाकर मोहम्मद शमी की गेंद पर पगबाधा क़रार दिए गए. मैकुलम फिर भी जमे रहे और वाटलिंग के आउट होने के बाद उनका साथ मैदान में उतरे जिम्मी नीषम. नीषम ने भी शानदार खेल का प्रदर्शन किया और अंत तक 67 रन बनाकर नाबाद रहे.

भारत-न्यूज़ीलैंड मैच का लाइव स्कोर देखने के लिेए यहाँ क्लिक करेंमैकुलम की यह करियर की सर्वश्रेष्ठ पारी है और वो तेज़ी से ट्रिपल सेंचुरी की ओर बढ़ रहे हैं. साथ ही वह एक ही सिरीज़ में दो दोहरे शतक ठोकने वाले न्यूज़ीलैंड के दूसरे बल्लेबाज़ बन गए हैं.पीठ, घुटने और कंधे की परेशानी से जूझ रहे मैकुलम ने लंच के बाद से सत्र में ज़हीर ख़ान की गेंद पर चौका मारकर अपना तीसरा दोहरा शतक पूरा किया.मैकुलम न्यूज़ीलैंड की तरफ़ से तीन दोहरे शतक बनाने वाले दूसरे बल्लेबाज़ हैं और हर बार उन्होंने भारत के ख़िलाफ़ यह कारनामा किया है.कीवी कप्तान ने साल 2010 में हैदराबाद टेस्ट में 225 रन बनाए थे जबकि मौजूदा सिरीज़ के पहले टेस्ट में उन्होंने 224 रन की पारी खेली थी.न्यूज़ीलैंड की ओर से तीन दोहरे शतक बनाने वाले दूसरे बल्लेबाज़ स्टीफ़न फ्लेमिंग हैं.मैकुलम और वाटलिंग की छठे विकेट के लिए 352 रन की साझेदारी भारत के ख़िलाफ़ किसी भी विकेट के लिए न्यूज़ीलैंड की तरफ़ से सबसे बड़ी साझेदारी है.अभी तक यह रिकॉर्ड रॉस टेलर और जेस राइडर के नाम था जिन्होंने साल 2009 में नेपियर टेस्ट में 271 रन की साझेदारी की थी.अमूमन आक्रामक बल्लेबाज़ी के लिए मशहूर मैकुलम वक़्त की नज़ाकत को देखते हुए संयम के साथ बल्लेबाज़ी कर रहे हैं.इससे पहले न्यूज़ीलैंड ने रविवार के स्कोर पाँच विकेट पर 252 रन से आगे खेलना शुरू किया. मैकुलम 114 और वाटलिंग 52 रन बनाकर क्रीज़ पर थे.न्यूज़ीलैंड ने पहला टेस्ट 40 रन से जीता था और भारत को सिरीज़ बराबर करने के लिए यह मैच जीतना ज़रूरी है.(बीबीसी हिन्दी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)"
science,"ब्रिटिश मेडिकल जर्नल ने इस विषय में पहले हुए 44 अध्ययनों की पड़ताल की जिनमें 7,000 से ज्यादा महिलाएं शामिल थीं.इस शोध से जुड़े लंदन स्थित दल का कहना है कि स्वास्थवर्धक भोजन करने से वजन नहीं बढ़ता है और गर्भावस्था संबंधी जटिलताएं का खतरा भी कम होता है.लेकिन साल 2010 में जारी एक परामर्श में कहा गया था कि गर्भावस्था के दौरान डाइटिंग नहीं करनी चाहिए क्योंकि इसकी वजह से अजन्में शिशु को खतरा हो सकता है.बहरहाल महिलाओं को सलाह दी गई है कि गर्भधारण करने से पहले उनका वजन उचित होना चाहिए.ब्रिटेन की आधी से ज्यादा आबादी का वजन जरूरत से ज्यादा है. यूरोप और अमरीका में 20 से 40 प्रतिशत महिलाएं गर्भावस्था के दौरान जरूरत से ज्यादा मोटी हो जाती हैं.वजन ज्यादा होने की वजह से मधुमेह, उच्च रक्तचाप के साथ ही शिशु के निर्धारित समय के पहले पैदा होने का खतरा बढ़ जाता है.लंदन स्थित क्वीन मैरी अस्पताल की डॉक्टर शकीला थंगरत्नम कहती हैं, ''ऐसे मामले ज्यादा देखने में आ रहे हैं कि महिलाओं का वजन गर्भावस्था के दौरान अधिक बढ़ जाता है. ऐसी महिलाओं और उनके बच्चे के लिए खतरा भी बढ़ जाता है.''वे कहती हैं, ''वजन पर काबू पाना मुश्किल होता है, लेकिन ये अध्ययन बताता है कि सही तरीके से खानपान के जरिए गर्भावस्था के दौरान वजन बढ़ने पर काबू पाया जा सकता है.''वे कहती हैं, ''ये अध्ययन ये भी बताता है कि संतुलित आहार से गर्भावस्था संबंधी जटिलताओं का खतरा कम किया जा सकता है. इससे ये भी पता चलता है कि डाइटिंग करना सुरक्षित है और इससे बच्चे के वजन पर असर नहीं पड़ता है.''"
sport,"पुरुषों के डबल्स मुक़ाबले में जहाँ भारत के लिएंडर पेस और राडेक स्टेपानेक की जोड़ी ने क्वार्टर फ़ाइनल में जगह बना ली, वहीँ भारत की सानिया मिर्ज़ा और चीन की जी जेंग ने भी महिलाओं के डबल्स मुक़ाबले में क्वार्टर फ़ाइनल में जगह बना ली.लिएंडर पेस और स्टेपानेक की जोड़ी को तीसरे दौर में जीत हासिल करने के लिए दो घंटे और 12 मिनट तक मुक़ाबला करना पड़ा.आख़िरकार पेस और स्टेपानेक ने फ़्रांसीसी जोड़ी माइकल लोड्रा और निकोलस माहूत को तीन सेटों के मैच में 7-5, 4-6 और 6-3 से मात दी. पहला सेट 7-5 से जीतने के बाद पेस और स्टेपानेक को दूसरे सेट में हार का सामना करना पड़ा. 14वीं वरीयता प्राप्त लोड्रा और माहूत की जोड़ी ने दोनों को अच्छी टक्कर दी और दूसरा सेट 6-4 से जीतकर मैच में वापसी की.लेकिन अनुभवी पेस और स्टेपानेक ने तीसरे और निर्णायक सेट में संयम से खेलते हुए जीत हासिल कर ली. तीसरे सेट का स्कोर रहा 6-3.दूसरी ओर महिलाओं के डबल्स मुक़ाबले में भारत की सानिया मिर्ज़ा और चीन की जी जेंग के सामने थीं छठी वरीयता प्राप्त जर्मनी की एना लेना ग्रोएनफेल्ड और चेक गणराज्य की क्वेटा पेश्के की जोड़ी. ॉलेकिन 10वीं वरीयता प्राप्त सानिया और जी जेंग की जोड़ी ने दोनों को संभलने तक का मौक़ा नहीं दिया.इस एकतरफ़ा मुक़ाबले में सानिया और जी जेंग ने सीधे सेटों में जीत हासिल की. उन्होंने 6-2 और 6-3 से जीत हासिल करते हुए क्वार्टर फ़ाइनल में जगह बनाई.(क्या आपने बीबीसी हिन्दी का नया एंड्रॉएड मोबाइल ऐप देखा? डाउनलोड करने के लिए यहां 

क्लिक करें. आप ख़बरें पढ़ने और अपनी राय देने के लिए हमारे 

फेसबुक पन्ने पर भी आ सकते हैं और 

ट्विटर पर फ़ॉलो भी कर सकते हैं.)"
science,"अभी हो रहे ऑपरेशनों में मरीज के शरीर के भीतर की जानकारी के लिए सर्जन पूरी तरह से 3डी इमेज की सहायता लेते हैं, इसमें समय भी ज्यादा लगता है और की-बोर्ड और माउस पर निर्भरता बनी रहती है.परीक्षण के तौर पर सर्जनों ने कोशिश की है कि वे एक नई तकनीक से चित्रों को जोड़ कर आवाज से मिला दें और हाथ के क्रिया-कलापों का ऐसा इस्तेमाल करें की उन्हें मरीज की तस्वीरें देखने के लिए सिर्फ बोलकर निर्देश देने हों.डॉक्टरों का कहना है कि इससे उन्हें ऑपरेशन करने में ज्यादा सुविधा होगी और किसी तरह की रुकावट भी नहीं होगी.स्वतंत्र विशेषज्ञों का कहना है कि रिमोट कंट्रोल से ऑपरेशन करना अगले दस से पंद्रह वर्षों में हर जगह शुरु हो जाएगा.लंदन के संत थॉमस हॉस्पिटल के सर्जन ‘गेम टेक्नोलॉजी’ की सहायता से इस ऑपरेशन को अंजाम देने की कोशिश में लगे हुए हैं.रिमोट ऑपरेशन का प्रयोग इस तरह किया जा रहा है जिससे कि वह सिर्फ सर्जन की बात सुनेगा और जब वह कुछ कहेगा तो उसकी आवाज के अनुरूप ही हाथ हरकत करेगा.संत थॉमस हॉस्पिटल में किए जा रहे इस परीक्षण में सर्जन टॉम कैरेल के हाथ एक कंडक्टर की तरह उठे हुए हैं और वो बाईं आंत की 3डी इमेज को मोनिटर में देखकर निर्देश दे रहे हैं.हाथ के इशारे से वो शरीर के किसी भी भाग तक जा सकते हैं, छवि को बड़ी-छोटी करने के अलावा उसे उलट-पुलट भी सकते हैं. अपने गंतव्य स्थान पर पहुंचने के बाद जब वो संतुष्ट हो जाते हैं कि इसी जगह या अंग का उन्हें ऑपरेशन करना है, तो वो उसे ‘लॉक’ कर देते हैं.वो बताते हैं कि इस तरह के सीधे नियंत्रण ने उन्हें ऑपरेशन करने के लिए तकनीक पर ध्यान केन्द्रित करने में सुविधा होती है.सर्जन टॉम कैरेल का कहना है, “हाल-फिलहाल तक मैं ऑपरेशन थियेटर में लोगों को बोल-बोलकर बताता रहता था कि आपको क्या करना है या फिर कैसे बाएं जाना है, किसको दाएं जाना है या फिर आगे जाना है या पीछे जाना है. लेकिन 'काइनेक्ट' की सहायता से मैं उस जगह पर तुरंत पहुंच जाता हूं. सबसे महत्वपूर्ण बात यह है कि इसके लिए मुझे न माऊस की जरुरत पड़ती है और न ही की-बोर्ड की.”टॉम कैरेल का कहना है यह तकनीक प्रयोग करने में काफी आसान है.कैरेल के अनुसार, “यह कुछ ऐसा ही है जैसा कि स्मार्ट फोन. अगर आप एक बार उस भाव-भंगिमा को जान लेते हैं तो यह काफी आसान हो जाता है.”यह पूरी दुनिया में अपनी तरह का पहला परीक्षण है. इसके कुछ कारक जैसे-आवाज और शारीरिक क्रिया-कलाप से नियत्रंण- सबसे महत्वपूर्ण हैं.इस तकनीक को माइक्रोसोफ्ट रिसर्च ने लैंसेस्टर विश्वविद्यालय की मदद से विकसित किया है. माइक्रोसोफ्ट रिसर्च की हेलेना मेंटिस का कहना है ऑपरेशन थियेटर में अलग तरह की चुनौती होती है.हेलेना मेंटिस के अनुसार, “ऐसा होता है कि ऑपरेशन थियेटर में सर्जन, नर्स सभी एक-दूसरे के काफी करीब होते हैं और उनके सामने रोगी लेटा रहता है.”हेलेना बताती हैं, “आपकी क्षमता इतनी नहीं होती है कि आप थोड़ा-बहुत भी हिल-डुल सकें. आप किसी वैसी चीजों को नहीं छू सकते जो स्थिर न हो.”उनके अनुसार, “मुझे आश्चर्य होगा अगर दस से 15 साल के बाद इस तकनीक का प्रयोग हर जगह नहीं होने लगेगा.”लैंकैस्टर विश्वविद्यालय के स्कूल ऑफ कम्यूटिंग एंड कम्युनिकेशनंस विभाग के डॉक्टर मार्क रॉउन्सफिल्ड ने इस परीक्षण का स्वागत किया है.उनका कहना है, “यह अंतर्विषयक शोध काफी सुन्दर है. इसमें कंप्युटर के साथ–साथ समाज वैज्ञानिक और मानव वैज्ञानिकों के विशेषज्ञता का प्रयोग किया गया है.”"
international,"गृह मंत्रालय के प्रवक्ता जॉर्ज गालिंडो ने ये जानकारी दी है.यह पैसा प्लास्टिक के बोरे में छुपा कर रखा गया था. मेटा नदी के किनारे पर छुपा कर रखे गए इस बोरे में एक किलो कोकीन और एक राइफल भी मिली है.अधिकारियों ने अभी तक ये नहीं बताया है कि सुरक्षा बल इस पैसे तक पहुंचे कैसे.वेनेजुएला में पिछले कुछ समय में बड़ी संख्या में ड्ग्स के तस्करों, कोलंबिया के गुरिल्ला संगठनों के कार्यकर्ताओं और ड्रग डीलरों को गिरफ्तार किया है.उल्लेखनीय है कि ड्रग डीलर्स आम तौर पर नगद पैसा दूर दराज़ के क्षेत्रों में ऐसे ही छुपा कर रखते हैं.मंत्रालय के प्रवक्ता गालिंडो के अनुसार ये पैसा सौ सौ डॉलर की शक्ल में था और इन्हें छह प्लास्टिक बोरों में एक ग्रामीण इलाक़े में दबा कर रखा गया था.इससे पहले 2003 में कोलंबिया के सैनिकों को कोलंबिया के जंगलों में 2 करोड़ डॉलर मिले थे जो ज़मीन में दबा कर रखे गए थे.इन सैनिकों ने जंगल में दबे पैसे के बारे में अधिकारियों को जानकारी नहीं दी थी जिसके बाद सैनिकों पर चोरी का इल्जाम लगा था. इस मामले में अभी भी फैसला आना बाकी है."
india,"राज्य में कई जगहों पर न्यूनतम (रात का) तापमान एक डिग्री सेल्सियस से भी नींचे उतर आया है. वहीं दिन का अधिकतम तापमान कहीं-कहीं नौ और 10 डिग्री तक आ गया है.मौसम विभाग के अनुसार पिछले 146 वर्षों में पहली बार बिहार में पारा इतना नींचे गिरा है. वर्ष 1984 में 21 जनवरी को पटना का न्यूनतम तापमान 1.4 डिग्री सेल्सियस दर्ज हुआ था.यह रिकॉर्ड पटना में बुधवार को तब टूट गया जब पारा यहाँ और नींचे यानी 1.1 डिग्री पर आ गया. गोपालगंज में तो बुधवार रात का तापमान शून्य डिग्री सेल्सियस दर्ज किया गया.स्थानीय मौसम कार्यालय के निदेशक आशीष सेन ने बीबीसी को बताया कि धूप नहीं निकलने और नमी बहुत बढ़ जाने के कारण राज्य में शीत लहर का प्रकोप इतना भीषण हो गया है.उनके अनुसार डेढ़ से दो किलोमीटर की ऊंचाई में ज़्यादा नमी और धुंध की वजह से सूरज की गर्मी दिन में नहीं मिलती, इसलिए ठण्ड और बढ़ गई है.शीत लहर की लपेट में आकर बीमार होने वालों और मरने वालों में सबसे अधिक तादाद ग़रीबों और बूढ़े लोगों की है. इसके कारण रोगों से ग्रस्त मरीज़ों की संख्या अस्पतालों में बढ़ गई है.फ़सलों और मवेशियों पर भी इसका बुरा असर पड़ा है. ख़ासकर पाला मार देने की वजह से आलू की फ़सल बर्बाद होने का ख़तरा सबसे ज़्यादा है.ग्यारह जनवरी तक के लिए सूबे के सभी स्कूल बंद कर दिए गए हैं. दफ्तरों में उपस्थिति कम हो गई है और लोग सड़कों पर निकलने के बजाय घरों में दुबके रहकर ठण्ड से बचना चाह रह रहे हैं.बाज़ार में हीटर, ब्लोअर, गीज़र और गरम कपड़ों की ख़रीद-बिक्री सबसे ज़्यादा हो रही है. जगह-जगह झोपड़पट्टियों, नुक्कडों और सार्वजनिक स्थानों पर अलाव जलाकर ठण्ड से बचने की कोशिश हो रही है.विपक्षी दलों का आरोप हैं कि राज्य सरकार की तरफ़ से जगह-जगह अलाव जलाने और ग़रीबों के बीच कम्बल बांटने में घोर कोताही और गड़बड़ी की जा रही है.विधानसभा में प्रतिपक्ष के नेता अब्दुल बारी सिद्दीक़ी ने कहा है कि आपदा प्रबंधन विभाग की ऐसी उदासीनता निंदनीय है. उन्होंने राज्य में बड़े पैमाने पर अलाव की व्यवस्था करवाने का आग्रह किया."
india,"उत्तर प्रदेश के ये घिसे हुए राजनेता दोबारा यूपीए की मदद के लिए तब आगे आए जब रिटेल में विदेशी निवेश के मुद्दे पर तृणमूल काँग्रेस की ममता बनर्जी ने सरकार को झटका दिया.और अब जब यूपीए के दूसरे बड़े पार्टनर डीएमके ने अपना हाथ खींच लिया है तो मनमोहन सिंह सरकार मायावती के साथ साथ मुलायम की बैसाखी पर टिक गई है.यूपीए के वज़न को अपने कंधे पर मुलायम ने उठाया तो ज़रूर है पर उनकी कठोरता ने मनमोहन सिंह सरकार का चैन छीन लिया है.मुलायम सिंह यादव के मुख से उनके राजनीतिक विरोधी माने जाने वाले बीजेपी नेता लालकृष्ण आडवाणी की तारीफ़ ने बहुत लोगों को अचरज में डाल दिया.पिछले हफ़्ते लखनऊ में समाजवादी पार्टी के एक समारोह में मुलायम सिंह यादव ने कहा था कि लालकृष्ण आडवाणी चाहते हैं कि उत्तर प्रदेश में समाजवादी पार्टी की सरकार चले. पर उन्होंने कहा है कि राज्य में भ्रष्टाचार बहुत बढ़ गया है.मुलायम का अगला वाक्य दिलचस्प था. उन्होंने कहा, “आडवाणी जी कभी झूठ नहीं बोलते. उन्होंने ऐसा कहा है तो मैं उनसे पूछूँगा.”कई विश्लेषकों ने यूपीए सरकार का अहम सहारा बन चुके मुलायम के इस बयान को आडवाणी की तारीफ़ से ज़्यादा नरेंद्र मोदी को ख़ारिज करने की कोशिश के तौर पर देखा है.लेकिन मुलायम इससे पहले भी संसद में भारतीय जनता पार्टी के प्रति अपनी नई-नई कोमल भावनाओं का इज़हार कर चुके थे.एक बहस के दौरान उन्होंने हाल ही में भाजपा अध्यक्ष राजनाथ सिंह से कहा था कि अगर कश्मीर जैसे मसलों पर आपकी पार्टी अपनी राय बदल ले तो हममें और आपमें राष्ट्रीय सुरक्षा, भाषा आदि मुद्दों पर कोई मतभेद नहीं है.क्या इन नज़दीकियों को 2014 के आम चुनाव से पहले नए राजनीतिक समीकरणों का संकेत माना जाए?वरिष्ठ पत्रकार अदिति फड़निस मानती हैं कि अभी 2014 में बहुत देर है और तब के राजनीतिक समीकरणों का अंदाज़ा अभी से नहीं लगाया जा सकता.पर वो ये ज़ोर देकर कहती हैं कि मुलायम सिंह यादव की राजनीति में एक पहलवान के दाँवपेंच होते हैं.अदिति फड़निस ने बीबीसी से कहा, “मुलायम सिंह यादव कुश्ती के पारंगत खिलाड़ी रहे हैं. चाहे राजनीति हो या दल परिवर्तन हो या नेतृत्व की बात हो वो हमेशा ऐसा करते रहे हैं. एक ज़माने में मुलायम सिंह ने चंद्रशेखर का साथ दिया था पर फिर तुरंत देवी लाल के साथ चले गए. चौधरी चरण सिंह ने उनकी मदद की मगर फिर उनकी पीठ पर छुरा घोंपने वाले मुलायम ही थे.” अदिति फड़निस ही नहीं कई और विश्लेषक भी मानते हैं कि मुलायम सिंह के एक-एक शब्द पर इन दिनों सबकी नज़र है.ख़ास तौर पर राहुल गाँधी और वामपंथी पार्टियाँ उनके बयानों पर काफ़ी ग़ौर कर रही हैं.लालकृष्ण आडवाणी की तारीफ़ को कई लोग मुलायम सिंह के राजनीतिक दाँव के तौर पर देखते हैं और इसे नरेंद्र मोदी का क़द छोटा करने की कोशिश मानते हैं.पर अदिति फड़निस कहती हैं कि नरेंद्र मोदी अगर मज़बूत हुए तो उसका चुनावी फ़ायदा मुलायम सिंह यादव को होगा क्योंकि मोदी को बाँटने वाले नेता के तौर पर देखा जाता है और विकल्पहीनता की स्थिति में मुसलमान मुलायम को ही मज़बूत करना चाहेंगे. क्योंकि किसी भी हाल में वो नरेंद्र मोदी को देश का प्रधानमंत्री बनते नहीं देखना चाहते.इसीलिए नरेंद्र मोदी के ख़ेमे के लोग इंतज़ार कर रहे हैं कि मुलायम सिंह कुछ ऐसी बात कहें जिससे नेतृत्व पर नरेंद्र मोदी का दावा और पुख़्ता हो जाए."
entertainment,"लेकिन आज बात ज़रा अलग है. फिल्म 'पान सिंह तोमर' साल 2012 के लिए सर्वश्रेष्ठ फिल्म का राष्ट्रीय पुरस्कार जीत चुकी है. साथ ही फिल्म में पान सिंह की भूमिका निभाने वाले इरफ़ान खान ने भी पहला राष्ट्रीय पुरस्कार जीता है.इस मौके पर बीबीसी से बात करते हुए इरफ़ान कहते हैं, ''पान सिंह तोमर एक ऐसा आदमी था जिसकी ज़िन्दगी के बारे में बहुत ही कम लोग जानते थे. हमारी इस फिल्म के ज़रिए पान सिंह का नाम देश की जनता तक पहुंच पाया हमें इस बात की बहुत ख़ुशी है. पान सिंह तोमर नाम की फिल्म सर्वश्रेष्ठ फिल्म है अब तो कम से कम उनका नाम रिकॉर्ड में होगा.''अपनी बात को पूरा करते हुए इरफ़ान कहते हैं, ''फिल्म बनाने से पहले जब हमने पान सिंह के बारे में खोज बीन करनी शुरू की तो हमें उनके बारे में कुछ भी नहीं मिला था. आज गूगल पर सिर्फ पान लिखकर देखिए कैसे आपको उनके बारे में जानकारी मिलती है.''आज इरफ़ान से एक सवाल और भी बनता है. सवाल ये कि हाल ही में जब भारत की ओर से ऑस्कर पुरस्कारों में फिल्म भेजी जानी थी तो पान सिंह तोमर की बजाए बर्फी को चुना गया था. आज पान सिंह को सर्वश्रेष्ठ हिंदी फिल्म का पुरस्कार मिला है न कि बर्फी को. तो क्या ये बात अपने आप में अजीब नहीं है?इस सवाल के जवाब में जानते हैं इरफ़ान कहते हैं, ''अरे भाई जो हो गया उसे भूल जाओ आज ख़ुशी का दिन है तो ख़ुशी मनाओ.''वैसे खुशी मनाने की बात तो है क्योंकि पद्मश्री इरफान ख़ान के घर में अब एक राष्ट्रीय पुरस्कार की ट्रॉफी भी रखी जाएगी."
india,"उधर गुजरात से भारतीय जनता पार्टी के सांसद दीनू सोलंकी को केंद्रीय अन्वेषण ब्यूरो ने हत्या एक मामले में पूछताछ के लिए बुलाया था. उन्हें बाद में गिरफ़्तार कर लिया गया है.बीएसपी के सांसद धनंजय सिंह की गिरफ़्तारी से पहले उनकी पत्नी जागृति सिंह को भी गिरफ़्तार किया जा चुका है.सांसद के घर में काम करने वाले दूसरे नौकर ने दिल्ली पुलिस से कहा कि जागृति सिंह काफी समय से नौकरानी का उत्पीड़न कर रही थीं और उसके साथ मारपीट करती थीं.धनंजय सिंह ने इन आरोपों को खारिज कर दिया था.उनका कहना है कि नौकरानी की मौत छत से गिरने की वजह से हुई है. धनंजय सिंह परिवार के साथ चाणक्यपुरी इलाके में बने सरकारी आवास में रहते हैं.समाचार एजेंसी पीटीआई के मुताबिक़ बसपा के सांसद धनंजय सिंह और उनकी पत्नी जागृति सिंह के ऊपर दिल्ली पुलिस ने साक्ष्य मिटाने का मामला दर्ज किया है.यह मामला 35 साल की नौकरानी से संबंधित है, जिसकी सांसद की पत्नी जागृति सिंह द्वारा कथित पिटाई के बाद मौत हो गई थी.उनके ऊपर घर में काम करने वाली एक अन्य नौकरानी की छड़ी और रॉड से 'निर्मम' पिटाई करने के भी आरोप हैं.जागृति सिंह से मंगलवार को लंबी पूछताछ हुई. उनके ख़िलाफ विभिन्न धाराओं में मामला दर्ज़ किया गया है.एक दूसरे मामले में गुजरात से बीजेपी सांसद दीनू सोलंकी को सीबीआई ने गिरफ्तार किया है.अहमदाबाद में मौजूद स्थानीय पत्रकार अंकुर जैन ने बताया कि दीनू सोलंकी की गिरफ्तारी सूचना के अधिकार या आरटीआई के लिए काम करने वाले 

अमित जेठवा की हत्या से जुड़ा है.दीनू सोलंकी जूनागढ़ ज़िले के कोडीमार से लोकसभा सांसद हैं.आरटीआई कार्यकर्ता अमित जेठवा की हत्या के मामले में पहले सीबीआई ने बीजेपी सांसद दीनू सोलंकी से पहले पूछताछ की और फिर उन्हें गिरफ्तार कर लिया गया.अमित जेठवा की अर्ज़ियों के ज़रिए ही गुजरात में खनन माफ़िया का पर्दाफ़ाश हुआ था.जुलाई 2010 में अमित जेठवा की गुजरात हाई कोर्ट के सामने हत्या कर दी गई थी.अहमदाबाद क्राइम ब्रांच को केस की जांच सौंपी गई जिसमें शक़ की सुई दीनू सोलंकी के एक रिश्तेदार पर गई और सोलंकी को छोड़ दिया गया.बाद में अमित जेठवा के पिता ने हाई कोर्ट में अपील की कि मामले की जांच सीबीआई के दे दी जाए.अदालत के आदेश के बाद सीबीआई इस मामले की जांच कर रही है.(बीबीसी हिन्दी के एंड्रॉएड ऐप के लिए 

क्लिक करें. आप हमें 

फ़ेसबुकऔर 

ट्विटर पर भी फ़ॉलो कर सकते हैं.)"
sport,"पिछले साल इंग्लैंड ने अपने घर में भारतीय टीम को लगातार चार टेस्ट मैच हराया था.आईसीसी की मौजूदा रैंकिग में भी इंग्लैंड दूसरे नंबर पर है जबकि भारत पांचवे स्थान पर है.अगर भारत इंग्लैंड को अपनी पिचों पर 4-0 से हराती है तो कप्तान महेंदर सिंह धोनी की टीम विश्व रैंकिंग में काफी सुधार कर सकती है. लेकिन भारतीय टीम के लिए रास्ता आसान नहीं है.इंग्लैंड की टीम भी फॉर्म में है और उसके पास अच्छे स्पिनर भी है.तो क्या धोनी की टीम इंग्लैंड में मिली हार का बदला ले पाएगी?क्या सचिन, सहवाग और ज़हीर जैसे खिलाड़ी एलिएस्टर कुक, केविन पीटरसन औऱ ग्रेम स्वान की टीम पर भारी पड़ेंगे?वरिष्ठ खेल पत्रकार प्रदीप मैगज़ीन का मानना है कि इंग्लैंड में खेलना औऱ भारतीय पिच पर खेलना दो अलग बात है. वो कहते है, ""पारंपरिक तौर पर इंग्लैंड ने कभी भी भारत में अच्छा प्रदर्शन नहीं किया है. उनकी मज़बूत टीमें भी यहां हारी हैं. इस बार भी टर्निग पिचों पर भारतीय टीम को हराना उनके लिए आसान नहीं होगा.""पूर्व अंतरराष्ट्रीय क्रिकेटर विजय दहिया भी मानते हैं कि फिरकी गेंदबाज़ सिरीज़ में अहम भूमिका निभाएंगे.बीबीसी से बातचीत में उन्होंने कहा, ""मुझे लगता है कि स्पिनर पर बहुत दारोमदार रहेगा. धोनी भी बार-बार कहते आए हैं कि पिच स्पिन को मदद देने वाली होनी चाहिए और इसमें कोई गलत भी नहीं है."" भारतीय टीम में जिस जगह पर सबसे ज्यादा चयनकर्ताओं को दिमाग लगाना होगा वो है छठे नंबर पर कौन बल्लेबाज़ी करेगा.विजय दहिया कहते हैं, ""6 नंबर पर बड़ा सवाल है क्योंकि यहां बहुत से दावेदार है. मुझे लगता है कि इस नंबर पर चेतेश्वर पुजारा शानदार खिलाड़ी हैं लेकिन उसे राहुल द्रविड़ से तुलना करने की गलती न करे. नंबर 6 पर हेल्थी कंपटीशन है क्योंकि युवराज सिंह ने घरेलू क्रिकेट में दोहरा सैकड़ा लगाया है, रैना उस नंबर पर खेलते हैं और पुजारा तो हैं ही. ""वहीं प्रदीप मैगजीन का मानना है कि इस नंबर पर युवराज सिंह को मौका देना ठीक रहेगा.सिरीज़ का पहला टेस्ट मैच 15 नवंबर से अहमदाबाद में खेला जाएगा."
international,"समोआ एयर ने तो यात्रियों के वज़न के हिसाब से किराया वसूलना शुरू भी कर दिया है. इसके साथ ही कंपनी ने उम्मीद जताई है कि दूसरी एयरलाइनें भी उसके नक्शेकदम पर चलेंगी.समोआ एयर के प्रमुख क्रिस लैंगटन ने अपने इस फ़ैसले का बचाव करते हुए ऑस्ट्रेलिया के एबीसी रेडियो से कहा कि यह यात्रा का सबसे उचित तरीका है.(क्या आपने बीबीसी हिन्दी का नया एंड्रॉएड मोबाइल ऐप देखा ? डाउनलोड करने के लिए 


यहां क्लिक करें)उन्होंने कहा कि एक सीट के लिए भुगतान करने के बजाए यात्री प्रति किलोग्राम के हिसाब से भुगतान करते हैं. यह रूट की लंबाई के मुताबिक अलग-अलग हो सकता है. समोआ एयर अमरीकी समोआ के लिए उड़ानें संचालित करती है. उसके इस फ़ैसले से मोटे लोगों की जेब तो ढीली होगी लेकिन पतले लोगों और बच्चों को कम किराया देना होगा.लैंगटन ने कहा,''एयरलाइनें सीटों पर नहीं चलती हैं, वे वज़न पर चलती हैं. अतिरिक्त सामान वगैरह के लिए कोई  हमारे लिए एक किलो एक किलो है. बस.''समोआ एयर एक किलोग्राम वज़न के लिए एक डॉलर से लेकर 4.16 डॉलर तक किराया वसूलती है. यात्रियों को अपने वज़न और सामान के भार का एक साथ भुगतान करना पड़ता है.लैंगटन ने कहा कि उनके इस कदम से समोआ के लोगों में स्वास्थ्य के प्रति जागरुकता बढ़ी है.समोआ ऐसे देशों में शामिल है जहां 


मोटापे का स्तर दुनिया में सबसे ज़्यादा है.लैंगटन ने कहा,''लोग अब स्वास्थ्य को लेकर बेहद जागरुक हो गए हैं. वज़न के आधार पर किराया लेना भविष्य की अवधारणा है. 50 साल पहले की तुलना में लोग अब ज़्यादा लंबे-चौड़े हो गए हैं. इंडस्ट्री आने वाले दिनों में इस पर विचार करेगी.''"
international,"भारत के विदेश मंत्रालय के प्रवक्ता सैयद अकबरुद्दीन ने ट्वीट किया है, ""एकरा में भारत के उच्चायुक्त और टोगो के राष्ट्रपति ग्नैसिंग्बे की बीच हुई बैठक के बाद कैप्टन सुनील जेम्स और विजयन नामक भारतीय नाविकों को रिहा कर दिया गया है.""एकरा टोगो के पड़ोसी देश घाना की राजधानी है.कैप्टन सुनील जेम्स और विजयन पिछले पाँच महीने से पश्चिम अफ्रीकी देश टोगो की जेल में बंद थे.सुनील को उनके जहाज़ 'एमटी ओसियन सेंचुरियन' पर टोगो के निकट हुए समद्री लुटेरों के हमले के दौरान लुटेरों की मदद करने के आरोप में गिरफ़्तार कर लिया गया था.सुनील जेम्स का परिवार इस साल जुलाई से ही उनकी रिहाई के लिए संघर्ष कर रहा था.उनका परिवार उनकी रिहाई में भारतीय अधिकारियों के सहयोग की अपील करने के लिए पिछले हफ्ते प्रधानमंत्री से मिला था.सुनील के 11 महीने के बेटे विवान की इस महीने सेप्टीसीमिया से मृत्यु हो गई थी. बच्चे का शव अभी भी भी शवगृह में रखा हुआ है ताकि उसके पिता उसे एक आख़िरी बार देख सकें.समाचार एजेंसी पीटीआई के अनुसार बुधवार को कांग्रेस के सांसद संजय निरुपम ने संसद में सुनील जेम्स की रिहाई का मुद्दा उठाते हुए विदेश मंत्री सलमान ख़ुर्शीद से टोगो के विदेश मंत्री से बात करके सुनील की रिहाई सुनिश्चित कराने की अपील की थी.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)"
india,"ये सभी उसके अपने परिजन हैं, लेकिन उसकी असामयिक मौत पर दो आंसू बहाने वाला कोई नहीं. किसी को अंतिम संस्कार की भी कोई जल्दी नहीं.यहां तक कि मृत देह को धरती पर उतारने की पहल भी कोई नहीं कर रहा, बल्कि करीब डेढ़ दिन तक शव यूं ही फंदे से लटका रहा क्योंकि ""मौताणा"" तय नहीं हो पाया. मौताणा यानि मौत का मुआवजा.यहां भी ज्यादातर फ़िल्मों की तरह पुलिस मूकदर्शक बनी रही.ये घटना है उदयपुर के आदिवासी क्षेत्र झाड़ोल के चतरपुरा गांव में जहां एक 20 साल की निरमा कुमारी ने शादी के बाद बीते शनिवार को ख़ुदकुशी कर ली.उदयपुर के आदिवासी अंचलों में किसी भी अस्वाभाविक या अप्राकृतिक मृत्यु पर कथित दोषी अथवा अपराधी से मौताणा वसूलने की प्रथा है. इस घटना में भी निरमा कुमारी के पीहर पक्ष का आरोप था कि उसके ससुराल वालों ने निरमा की हत्या की है और इसलिए उन्हें अपना अपराध मानते हुए उन्हें “मौताणा” की राशि देनी चाहिए.ससुराल पक्ष पर दबाव बनाने के लिए ही निरमा के पीहर वाले लोग तीर कमान, लाठियों और सरियों से लैस होकर चढ़ाई करने चतरपुरा गाँव पहुंचे थे.घटना की सूचना मिलते ही पुलिस तुरंत मौके पर पहुंच गयी, लेकिन मौताणा प्रथा की वजह से शव को उतारा नहीं गया, बल्कि पहले पीहर पक्ष को सूचना भिजवाई गई.बाद में पुलिस और प्रशासन की मौजूदगी में दोनों पक्षों के बीच समझाईश की गई, फिर शव का पोस्टमार्टम हुआ और उसके बाद अंतिम संस्कार.उदयपुर के अतिरिक्त पुलिस अधीक्षक (एएसपी) हनुमान प्रसाद ने बताया कि पहली नज़र में यह मामला आत्महत्या का लगता है क्योंकि विवाहिता के पति और ससुर घर पर नहीं थे.लेकिन चूंकि निरमा और शांति लाल पारगी का विवाह हुए बहुत अधिक समय नहीं बीता था, इसलिए मुकदमा दर्ज कर मामले की जांच की जायेगी.सवाल उठता है कि पुलिस इन मामलों में सख़्ती क्यों नहीं करती? इस पर उनका जवाब था कि पुलिस का प्रयास यही रहता है कि मामले आपस में ही सुलझ जाएं. ऐसा देखने में आया है कि पुलिस यदि अधिक सख्ती करती है तो आदिवासी उस समय भले ही राजी हो जाएं पर अपने मन में दुश्मनी पाले रहते हैं और देर-सबेर अपने विरोधी आदिवासी समूह से बदला ज़रूर लेते हैं और कुछ तो इतने उग्र और हिंसक हो जाते है कि एक दूसरे की जान भी ले लेते हैं.इस कुप्रथा पर आस्था, सेवा मंदिर सहित कुछ स्थानीय गैर सरकारी संस्थाओं ने केस स्टडी भी की हैं और राजस्थान वनवासी कल्याण परिषद् जैसी संस्थाएं आदिवासियों में जागरूकता पैदा करने का कार्य कर रही हैं.उदयपुर के ही स्क्रिप्ट राइटर सुरेश रालोटी की निर्माणाधीन फिल्म “मेरा मिशन” भी मौताणा की प्रथा पर आधारित है.राजस्थान वनवासी कल्याण परिषद् से जुड़ी डॉ. राधिका लड्ढा का कहना है कि आदिवासियों में प्रचलित यह प्रथा एक सामाजिक बुराई है जो शिक्षा के प्रचार और जागरूकता से धीरे धीरे कम तो हो रही है लेकिन अभी भी मौताणा के रूप में आर्थिक दंड वसूलने की प्रथा का पूरी तरह उन्मूलन नहीं हो सका है.संदिग्ध परिस्थितियों में स्त्री या पुरुष की मौत होने पर उदयपुर के आदिवासी अपने गोत्र के पंच पटेलों के साथ बैठकर मौताणा तय करते हैं.आस्था संस्थान ने दो साल पहले एक डॉक्यूमेंटेशन कराया, जिसमें ये बात सामने आई कि मौताणा के मूल में “न्याय” की भावना ही निहित थी.यह एक कबीलाई व्यवस्था थी जिसका उद्देश्य “मिल बैठकर झगड़ों को सुलझाना”, पारंपरिक आदिवासी नियमों के तहत पीड़ित पक्ष को न्याय दिलाना और आर्थिक दंड के माध्यम से अपराध पर सामाजिक नियंत्रण था. अब बहुत से मामलों में पारंपरिक “न्याय” की इस आदिवासी प्रथा का विकृत और हिंसक रूप देखने में आता है. अब कथित पंच पटेल पीड़ित को न्याय दिलाने के नाम पर इस प्रथा की आड़ में लोगों से धन ऐंठने लगे हैं.देश की आज़ादी के 66 साल बाद भी उदयपुर के आदिवासी बहुल क्षेत्रों खेरवाडा, झाडोल, कोटडा, गिरवा, सलूम्बर और निकटवर्ती डूंगरपुर ज़िले के कुछ हिस्सों में आदिवासी अपनी इसी व्यवस्था पर कायम हैं. मौताणा की प्रथा इन क्षेत्रों के भील, गरासिया और इनकी उपजाति मीणा आदि में प्रचलित है.निरमा जैसी विवाहिता की ससुराल में मृत्यु होने पर महिला का पीहर पक्ष उसके ससुराल वालों पर अक्सर “चढ़ोतरा” करने पहुँच जाता है.इसी आशंका के चलते कई बार गांव वाले अपनी सुरक्षा के लिए घर छोड़ कर चले जाते हैं. चढ़ोतरा के दौरान घर जलाने, तोड़-फोड़ करने और हिंसा की घटनाएं भी देखने को मिलती हैं.आस्था संस्थान के अश्विनी पालीवाल के अनुसार राजस्थान में “पंचायत उपबंध अनुसूचित क्षेत्रों पर विस्तार अधिनियम 1996” के तहत आदिवासियों को छोटे-मोटे विवाद पारंपरिक तरीके से निपटाने की छूट है, लेकिन इस प्रथा के नाम पर हिंसा सही नहीं है.बहुत से मामलों में तो पीड़ित को तो कुछ मिलता भी नहीं है और कई बार तो पीड़ित मौताणा की मांग करना भी नहीं चाहते पर वे भी अपनी जाति के पंचों के आगे कुछ नहीं कर पाते.आदिवासी गांव में या सड़क पर मृतक का शव लेकर तब तक घेरा डालकर बैठे रहते हैं जब तक उनके मन लायक मौताणा राशि तय नहीं हो जाती.मौताणा विवाहिता अथवा पुरुष की अकाल मृत्यु तक ही सीमित नहीं है. अब सड़क हादसों में पशुओं के मारे जाने या अस्पताल में बीमारी से मौत होने जैसे मामलों में भी इस प्रथा की आड़ में वसूली की कोशिश की जाती है.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)"
sport,"ऑस्ट्रेलिया के कप्तान माइकल क्लार्क ने टॉस जीतकर पहले बल्लेबाज़ी करने का फ़ैसला किया.

चेन्नई टेस्ट का स्कोर देखिएये टेस्ट मैच दोनों कप्तानों के लिए काफ़ी अहम माना जा रहा है.घरेलू सिरीज़ में इंग्लैंड के हाथों हारने के बाद भारतीय कप्तान धोनी पर काफ़ी दबाव है.भारतीय टीम: महेंद्र सिंह धोनी (कप्तान), वीरेंदर सहवाग, मुरली विजय, चेतेश्वर पुजारा, सचिन तेंदुलकर, विराट कोहली, रवींद्र जडेजा, आर अश्विन, हरभजन सिंह, ईशांत शर्मा और भुवनेश्वर कुमार.ऑस्ट्रेलियाई टीम: माइकल क्लार्क, डेविड वॉर्नर, एड कोवन, फिलिप ह्यूज, शेन वॉटसन, मैथ्यू वेड, एम हेनरिक, पीटर सिडल, मिचेल स्टार्क, जेम्स पैटिन्सन और नाथन लियोन."
india,"वह कटी हुई भिंडियां कड़ाही में डाल देती है. चूल्हे से निकलते दम घोंटने वाले धुएं ने जिंदगी के 60 साल देख चुकीं विजय कुमारी की आँखें नम कर दी थीं.लेकिन मालूम पड़ता था कि चूल्हे की आँच की उन्हें कोई फिक्र न थी और वे लगभग मगन भाव से खाना पका रही थीं.अगर यह खाना उनके 

बेटे कन्हैया के लिए नहीं होता तो विजय कुमारी लखनऊ की उस महिला जेल की रसोई में अब भी खाना बना रही होतीं.जहां उन्हें कोर्ट से जमानत मिल जाने के बावजूद गरीबी की वजह से अपनी जिंदगी के 19 साल गुजारने पड़े थे.अपना हाल सुनाती हुईं विजय कुमारी कहती हैं, ""मैं एक अनपढ़ 

औरत हूं. मुझे नहीं पता कि मैं कब जेल भेजी गई थी लेकिन यह कोई 20 बरस पुरानी बात है.""विजय कुमारी को फिलहाल कानपुर के पुनर्वास केंद्र में सहारा मिला है.उस पुनर्वास केंद्र के चेयरमैन एच रहमान बताते हैं कि 80 के दशक में विजय कुमारी अपने परिवार के साथ अलीगढ़ में रहा करती थीं.वह कहते हैं, ""उन्होंने जो दस्तावेज मुहैया कराये हैं, उसके मुताबिक उन पर अपने पड़ोसी के ढाई साल के बच्चे की हत्या का आरोप लगाया गया था. यह घटना 17 अक्टूबर 1989 की है. अलीगढ़ की एक निचली अदालत में मामले की सुनवाई पांच सालों तक चली और दोषी करार दिए जाने के बाद उन्हें लखनऊ जेल भेज दिया गया.""जेल जाने के वक्त विजय कुमारी पांच महीने के 

गर्भ से थीं.उनके पति कांति प्रसाद ने इलाहाबाद हाई कोर्ट से विजय कुमारी के लिए जमानत तो ले ली लेकिन अदालत में जमा कराने के लिए मुचलके का इंतजाम न कर सके.अमूमन गुमसुम सी रहने वाली विजय कुमारी यह पूछे जाने पर कि क्यों उनके पति या परिवार वाले उनके लिए मुचलके का इंतजाम नहीं कर पाए, थोड़ी तल्ख हो जाती हैं.वह कहती हैं, ""मेरे पति ने अदालत में कहा कि मुचलका जमा करने के लिहाज से वह बहुत गरीब आदमी है. और जैसे-जैसे दिन गुजरते गए मेरा परिवार आगे बढ़ता गया लेकिन मैं पूरी तरह से भुला दी गई.""इस बीच विजय कुमारी ने जेल में एक बेटे को जन्म दिया. उसके परिवार वालों की जिंदगी में भी बहुत कुछ होता रहा.विजय बताती हैं, ""कुत्ते के काटने की वजह से मेरे बड़े बेटे की मौत हो गई. मेरे पति ने दूसरी शादी कर ली. मेरी बेटी का ब्याह हो गया. किसी ने मुझे याद नहीं रखा.""विजय ने अपने बेटे का नाम कन्हैया रखा. हिंदू मान्यताओं के अनुसार भगवान कृष्ण का जन्म भी जेल में ही हुआ था. लेकिन वह नहीं चाहती थीं कि उनका बेटा भी जेल में बड़ा हो.कन्हैया जब चार साल का था तो विजय ने अपने बेटे को लखनऊ के बाल सुधार गृह भेज दिया. उसे उम्मीद थी कि एक दिन उसका बेटा उसे जेल से रिहा कराएगा.कन्हैया पिछले साल 2012 जुलाई में 18 साल का हो गया और नियमों की वजह से उसे बाल सुधार गृह छोड़ना पड़ा.इसके बाद कन्हैया को कानपुर में किशोर लड़कों के लिए चल रहे उत्तर प्रदेश रक्षा एवं पुनर्वास केंद्र में शरण मिली.कन्हैया ने इस केंद्र में दर्जी का काम सीखा और उसे कानपुर के ही एक कारखाने में काम मिल गया. यह 2012 के अक्टूबर महीने की बात है.पुनर्वास केंद्र के चेयरमैन रहमान बताते हैं, ""उसने कड़ी मेहनत की ताकि वह पैसे इकठ्ठा कर अपनी माँ को आजाद करा सके.""दूसरी तरफ विजय कुमारी ने कहीं सुना कि अरविंद कुमार सिंह नाम के एक वकील ने जेल के अन्य कैदियों को जमानत दिलाने में मदद की थी.विजय ने कन्हैया को एडवोकेट सिंह की मदद लेने के लिए कहा.अपनी उम्र से छोटे दिखने वाले कन्हैया थोड़ी तुतलाहट के साथ कहते हैं, ""उनसे मिलने के लिए मैं कई बार इलाहाबाद गया. उन्होंने मदद का भरोसा भी दिया. जो थोड़े-बहुत पैसे मैंने कमाए थे, वह इलाहाबाद जाने में ही खर्च हो गए.""आखिरकार चार मई को इलाहाबाद हाई कोर्ट ने विजय कुमारी को जमानत दे दी और उसे जेल से रिहा कर दिया गया. अदालत की पीठ ने मुचलके की रकम जमा करने से उसे राहत दे दी थी.पुनर्वास केंद्र के वाइस चेयरमैन बीबीएल श्रीवास्तव कहते हैं, ""अदालत ने उत्तर प्रदेश सरकार से विजय कुमारी को वाजिब मुआवजा देने के लिए कहा है. कोर्ट ने सरकार से उन लोगों के बारे में एक रिपोर्ट देने के लिए भी कहा है जो जमानत मिल जाने के बावजूद भी जेल में दिन काट रहे हैं.""विजय कुमारी और कन्हैया ने कानपुर में बसने का फैसला किया है. वे उस पुनर्वास केंद्र पर लंबे समय तक नहीं रह सकते थे. कन्हैया ने रहने के लिए किराये पर एक जगह तलाश ली है.कन्हैया कहते हैं, ""मैंने कानपुर में रहने का तय किया है. मैं इस शहर में काम खोज सकता हूं.""जिंदगी से अपनी उम्मीदों के बारे में विजय कुमारी कहती हैं, ""मैं कन्हैया को एक इज्जत की जिंदगी जीते हुए देखना चाहती हूं. उसके पिता ने भले ही उसे छोड़ दिया हो लेकिन मैं उसे अपनी पारिवारिक संपत्ति में अपना वाजिब हिस्सा लेते हुए देखना चाहती हूं.""(

बीबीसी हिन्दी के 

एंड्रॉएड ऐप के लिए आप 

यहां क्लिक कर सकते हैं. आप हमें 

फ़ेसबुक और 

ट्विटर पर 

फ़ॉलो भी कर सकते हैं.)"
international,"रोहिंग्या मुसलमानों की रक्षा का दावा करने वाली आराकान रोहिंग्या रक्षा सेना आखिर तैयार कैसे हुई और कौन हैं इसमें शामिल लोग.म्यांमार में रोहिंग्या मुसलमानों को क्यों मारा जाता है?अराकान रोहिंग्या रक्षा सेना (एआरएसए) उत्तरी म्यांमार के रखाइन प्रांत से संचालित होती है. रखाइन प्रांत रोहिंग्या मुसलमान बहुल इलाका है जहां सबसे ज़्यादा हिंसा हुई है. यहां रह रहे लोगों को म्यांमार सरकार ने नागरिकता देने से इंकार कर दिया है और इन्हें बांग्लादेश से आए अवैध अप्रवासी घोषित किया है.लंबे समय से म्यांमार में जातीय हिंसा हो रही है.  पिछले साल एक सशस्त्र रोहिंग्या विद्रोह शुरू हो गया. एआरएसए पहले दूसरे नामों से जाना जाता था जिसमें से एक था हराकाह अल-यकीन, इस संगठन ने 20 से ज्यादा पुलिसकर्मियों की हत्या की है.हाल ही में इस विद्रोही सेना ने 25 अगस्त को रख़ाइन प्रांत में पुलिस पोस्ट पर बड़ा हमला कर 12 लोगों की हत्या कर दी थी.म्यांमार सरकार का कहना है कि यह एक चरमपंथी संगठन है जिसके नेता विदेश से प्रशिक्षण लेते हैं. अंतरराष्ट्रीय संकट समूह (आईसीजी) ने 2016 में जारी अपनी एक रिपोर्ट में भी यह दावा किया कि रोहिंग्या विद्रोही सेना के लोग सऊदी अरब में रह रहे हैं. आईसीजी के अनुसार एआरएसए का नेता अता उल्लाह का जन्म पाकिस्तान में हुआ और वह सऊदी अरब में पले बढ़े.वहीं दूसरी तरफ एआरएसए के एक प्रवक्ता ने एशिया टाइम्स  को दिए अपने बयान में इन आरोपों को नकारा है. उनका कहना है कि उनकी सेना का संबंध जिहादी समूहों से नहीं है, वे सिर्फ़ रोहिंग्या लोगों के अस्तित्व के लिए लड़ रहे हैं.'रोहिंग्या मुसलमानों के 700 से अधिक घर जलाकर तबाह किए'कैसे हथियार हैं इनके पास ?25 अगस्त को पुलिसकर्मियों पर हुए हमले के बाद सरकार ने कहा कि इन हमलावरों के पास चाकू और घर में बनाए बम थे. विद्रोहियों के पास अधिकांश हथियार घर में बने हैं. लेकिन आईसीजी की रिपोर्ट बताती है कि एआरएसए में शामिल लोग पूरी तरह से अनुभवहीन नहीं हैं. इस रिपोर्ट में बताया गया है कि इस विद्रोही सेना के लोग दूसरे संघर्ष में शामिल लोगों से भी मदद ले रहे हैं जिसमें अफ़ग़ानिस्तान के लोग भी शामिल हैं.एआरएसए के प्रवक्ता के मुताबिक इस विद्रोही सेना ने साल 2013 से प्रशिक्षण शुरू कर दिया था. लेकिन इस सेना ने पहला हमला अक्टूबर 2016 में किया, जिसमें 9 पुलिसकर्मी मारे गए थे.एआरएसए के मुताबिक इनका मकसद म्यांमार में रह रहे रोहिंग्या समुदाय के लोगो की रक्षा करना है. उनका कहना है कि वे रोहिंग्या लोगों को सरकारी दमन से बचाना चाहते हैं. एआरएसए अपने ऊपर लगने वाले आतंकी संगठन के दावे को यह कहकर नकारता है कि उसने कभी भी आम नागरिकों पर हमला नहीं किया. आईसीजी की रिपोर्ट बताती है एआरएसए में शामिल अधिकतर युवा रोहिंग्या पुरुष हैं. ये सभी साल 2012 में हुए दंगों के बाद सरकार की हिंसक प्रतिक्रिया से नाराज़ हैं. रोहिंग्या के ये युवक नावों के जरिए अपना इलाका छोड़कर मलेशिया की तरफ जाने का प्रयास करते थे, लेकिन साल 2015 में मलेशियाई सेना ने इनके रास्तों को रोक दिया जिसकी वजह से हज़ारों लोग समुद्र के बीच में फंस गए.इसके बाद सेना और विद्रोहियों के बीच हिंसा का दौर शुरू हो गया. सुरक्षा बलों ने काफी कड़े तरीके से इस हिंसा से निपटने का प्रयास किया. फरवरी में आई यूएन की रिपोर्ट में सेना की कार्रवाई को क्रूरतम करार दिया गया.एआएसए द्वारा पुलिसकर्मियों पर किए गए हमलों की वजह से सेना ने इनके ख़िलाफ़ कड़ी कार्रवाई की है. सेना के अनुसार वे आम नागरिकों पर हमला करने वाले उग्रवादियों के ख़िलाफ़ लड़ रही है. रोहिंग्या लोग रखाइन प्रांत से भागकर बांग्लादेश की तरफ जा रहे हैं. लेकिन वहां बने शरणार्थी शिविर भी लगभग भर चुके हैं. रखाइन के हिंसाग्रस्त इलाकों में मीडिया के जाने पर कड़े प्रतिबंध हैं. रोहिंग्या मुसलमानों को लेकर मलाला ने आंग सान सू ची से पूछे सवाल(बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक और ट्विटर पर फ़ॉलो भी कर सकते हैं.)"
international,"पांच सदस्यीय समिति ने अपने 46 सुझावों में कहा है कि एनएसए फोन कंपनियों से भारी तादाद में आंकड़े लेना बंद करे.दुनिया के पैमाने पर इलेक्ट्रॉनिक निगरानी का राज एनएसए में काम कर चुके एक पूर्व कर्मचारी एडवर्ड स्नोडेन ने खोला था.तबसे अमरीका ही नहीं पूरी दुनिया में विरोध प्रदर्शन हो रहे हैं.हाल ही में संघीय अदालत ने इस कार्यक्रम को गैरक़ानूनी करा दिया था जिसके बाद इस पर पुनर्विचार के लिए एक समिति का गठन किया गया था.इंटेलिजेंस एवं कम्युनिकेशन टेक्नोलॉजी मामले की समिति ने अपनी 308 पृष्ठों की रिपोर्ट को फॉरेन इंटेलिजेंस सर्विलांस कोर्ट (एफआईएससी) को सौंपा है.एफआईएससी एक संघीय अदालत है जो राष्ट्रीय सुरक्षा से जुड़े संवेदनशील मुद्दे देखती है.रिपोर्ट में कहा गया है कि एजेंसी को तभी फोन डाटा इकट्ठा करने की इजाज़त होनी चाहिए जब यह किसी ख़ास अंतरराष्ट्रीय आतंकवाद की जांच से संबंधित हो.इसके अलावा ऐसा तभी किया जाय जब इसमें तर्कसंगत संभावना दिखे.इसमें एनएसए के पास लंबे समय तक बड़े पैमाने पर आंकड़े रखने की भी इजाजत न देने की सलाह दी गई है.राष्ट्रीय सुरक्षा के नाम पर वित्तीय और फोन रिकॉर्ड की मांग वाले पत्रों को भी सीमित किए जाने का सुझाव है.इन पत्रों से प्रशासन को अदालत की अनुमति नहीं लेनी पड़ती.सबसे अहम सुझाव है कि एजेंसी को पहले किसी न्यायिक जाँच के आधार पर ये दिखाना होगा कि मांगी गई जानकारी का आधार तर्कसंगत है.स्नोडेन जब एनएसए की अंदरूनी जानकारियां लीक करने लगे थे उसके बाद भारी दबाव में अमरीकी राष्ट्रपति बराक ओबामा ने गत अगस्त में इस समिति का गठन किया था.समिति ने लिखा है, ''निजता और मानवाधिकार के प्रति लंबे समय से हमारी प्रतिबद्धता को ध्यान में रखते हुए ये सुझाव ऐसे हैं जो राष्ट्रीय सुरक्षा की रक्षा करेंगे और हमारी विदेश नीति में सुधार करेंगे.''हालांकि यह स्पष्ट नहीं है कि समिति के कितने सुझाव ओबामा प्रशासन द्वारा स्वीकार किए जाएंगे क्योंकि जासूसी एजेंसियों द्वारा इसका तीखा विरोध किए जाने की आशंका है.एनएसए के पूर्व निदेशक माइकेल हेडेन ने बीबीसी से कहा, ''इसे ज्यादा लोकतांत्रिक बनाना इसकी क्षमता में कमी करेगा..लेकिन मेरा मानना है कि यदि हम ऐसा नहीं करते हैं तो अमरीकी जनता हमें ऐसा करने नहीं देगी.''व्हाइट हाउस के प्रवक्ता जे कार्ने ने कहा कि समिति की रिपोर्ट जल्द ही जारी की जा रही है. हालांकि इसे जनवरी में जारी किया जाना था.इस बीच संयुक्त राष्ट्र महासभा में इंटरनेट उपभोक्ताओं के निजता की रक्षा संबंधी एक प्रस्ताव पास किया गया है.प्रस्ताव के अनुसार, सामान्य नागरिकों की तरह ही इंटरनेट उपभोक्ताओं की निजता की भी रक्षा की जाए.यह प्रस्ताव बाध्यकारी नहीं है लेकिन नैतिक और राजनीतिक रूप से इसका महत्वपूर्ण असर हो सकता है.ओबामा के हवाले से व्हाइट हाउस ने कहा कि अमरीका अपने निगरानी कार्यक्रम इस तरह चलाता है जिससे राष्ट्रीय हितों की रक्षा की जा सके. विदेश नीति, निजता और मानवाधिकार को मदद पहुंचाने का उद्देश्य भी अहम होता है.गत सोमवार को वाशिंगटन डीसी की एक संघीय अदालत ने अमरीकी नागरिकों के फोन कॉल्स को इकट्ठा किए जाने को गैरक़ानूनी करार दिया था.(बीबीसी हिंदी का एंड्रॉयड मोबाइल ऐप डाउनलोड करने के लिए 

क्लिक करें. आप ख़बरें पढ़ने और अपनी राय देने के लिए हमारे 

फ़ेसबुक पन्ने पर भी आ सकते हैं और 

ट्विटर पर फ़ॉलो भी कर सकते हैं.)"
entertainment,"विशाखापत्तनम में पैदा हुए एलवी रेवंत कुमार के नाम की घोषणा खुद लिटल मास्टर सचिन तेंडुलकर ने की. ये छोटे पर्दे पर सचिन की पहली पारी भी थी. खुदाबख्श पहले रनर-अप रहे जबकि पीवीएनएस रोहित दूसरे रनर-अप. दो अप्रैल को इंडियन आइडल के नौवें सीज़न के फ़ाइनल एपिसोड में दर्शकों को तीन कंटेस्टेंट के बीच कड़ा मुकाबला देखने को मिला. इंडियन आइडल के टाइटल के अलावा रेवंत को 25 लाख रुपए की प्राइज़ मनी, महिंद्रा केयूवी और सोनी इंटरटेनमेंट कंपनी के साथ गाने का कॉन्ट्रैक्ट मिला है.  ट्विटर ट्रेंडः 'पाकिस्तान आइडल इंडियन की कॉपी क्यों?'इंडियन आइडल 2 संदीप आचार्य का निधनखुदाबख्श पंजाब से आते हैं तो रेवंत और रोहित आंध्र प्रदेश से हैं. तीनों कॉन्टेंस्टेंट की गायकी में विविधता देखने को मिली और दर्शकों ने इसे सराहा भी. इंडियन आइडल के ग्रैंड फ़िनाले में सचिन के अलावा और भी कुछ ख़ास था. कपिल शर्मा शो में फ़िलहाल नज़र नहीं आ रहे डॉक्टर मशहूर गुलाटी (सुनील ग्रोवर) और रिंकू भाभी ने भी शो में अपने ख़ास अंदाज़ से लोगों का भरपूर मनोरंजन किया. विपुल मेहता बने इंडियन आइडल 6 के विजेता'जो आवाज हिला देगी हिन्दुस्तान'गायक से हीरो बने प्रशांत तमांग(बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें और ट्विटर पर फ़ॉलो भी कर सकते हैं.)"
science,"कनाडा के वैज्ञानिकों के एक दल ने एमआरआई स्कैन के ज़रिए संगीत का कोई टुकड़ा, पहली बार, सुनने पर दिमाग के उन क्षेत्रों में सक्रियता दर्ज की, जिन्हें ‘रिवॉर्ड सेंटर’ के नाम से जाना जाता है.जैसे-जैसे श्रोता संगीत को पसंद करता जाता है, न्यूक्लियस एक्यूमबेन्स कहे जाने वाले दिमाग के क्षेत्र से उसका संबंध मज़बूत होता जाता है.यह शोध ‘साइंस’ जनरल में प्रकाशित हुआ है.टोरंटो में रॉटमैन रिसर्च इंस्टीट्यूट के डॉक्टर वलौरी सालिमपूर ने बीबीसी के ‘साइंस इन ऐक्शन प्रोग्राम’ को बताया, “हम जानते हैं कि न्यूक्लियस एक्यूमबेन्स का संबंध पुरस्कार से है.”वह कहते हैं, “लेकिन संगीत भावनाओं से जुड़ी हुई चीज़ है. यह ऐसा नहीं है कि आप भूखे हैं और आपको खाने के लिए कुछ मिलने वाला है और आप इसे खाने के बारे में उत्साहित हैं या ऐसा सेक्स और पैसे के बारे में हो. अक्सर ऐसी स्थिति में ही हम न्यूक्लियस एक्यूमबेन्स में हलचल देखते हैं.”मज़ेदार बात यह है कि आप ऐसी चीज़ के बारे में अंदाज़ लगा रहे हैं और उत्साहित हो रहे हैं जो पूरी तरह भावनात्मक है- और वह है संगीत के टुकड़े में आने वाली अगली ध्वनि.मैक्गिल विश्वविद्यालय के मांट्रियल न्यूरोलॉजिकल सेंटर में वैज्ञानिकों ने 19 प्रतिभागियों को उनकी पसंद के आधार पर संगीत के 60 टुकड़े पहली बार सुनाए.सभी को 30 सेकेंड लंबा एक टुकड़ा सुनाया गया और उनके पास यह मौका था कि वह चाहें तो उसे एक कृत्रिम ऑन लाइन स्टोर से ख़रीद सकते हैं.प्रतिभागियों को यह संगीत तब सुनाया गया जब वह एमआरआई मशीन के अंदर लेटे हुए थे.स्कैन को देखकर वैज्ञानिकों को पता चला कि न्यक्लियस एक्यूमबेन्स ‘चमक रहा’ था. इस हलचल के आधार पर शोधकर्ता यह अनुमान लगा सकते थे कि प्रतिभागी को संगीत पसंद आया या नहीं.डॉक्टर सालिमपूर कहते हैं, “जब वे संगीत सुन रहे थे तब हम उनकी दिमागी हलचल को देखकर, उनके बताने से पहले ही, यह जान सकते थे कि वह संगीत को सराह रहे हैं या पसंद कर रहे हैं. न्यूरोसाइंस इसी नई दिशा में बढ़ रही है- यह समझने की कोशिश में कि लोग क्या सोच रहे हैं. लोगों की दिमागी क्रिया के माध्यम से उनके विचारों, प्रेरणाओं और अंततः उनके बर्ताव का निष्कर्ष निकालने की कोशिश की जा रही है.”शोधकर्ताओं ने पाया कि न्यूक्लियस एक्यूमबेन्स दिमाग के एक दूसरे क्षेत्र ऑडिटरी कॉर्टिकल स्टोर्स से भी संपर्क करने की कोशिश कर रहा है.यह वह क्षेत्र है जिसमें पहले से सुने हुए संगीत के आधार पर ध्वनि से संबंधित जानकारियों को जमा किया जाता है.डॉ सालिमपूर कहते हैं, “दिमाग का यह क्षेत्र हर व्यक्ति के लिहाज से विशिष्ट होता है क्योंकि हम सबने अलग तरह का संगीत सुना होता है.”अब शोधकर्ता यह जानने की कोशिश में हैं कि यह हमारे संगीत की पसंद को किस तरह प्रभावित करता है. और क्या दिमागी हलचल यह बता सकती है कि क्यों लोगों का झुकाव किसी ख़ास किस्म के संगीत की तरफ़ होता है?"
india,"मौजूदा बहस नेशनल हेराल्ड अख़बार वाले मामले से शुरू हुई है जिसको लेकर कांग्रेस ने नरेंद्र मोदी की सरकार पर बदले की भावना से राजनीति करने का आरोप लगाया है.इस मामले में कांग्रेस की अध्यक्ष सोनिया गांधी और उनके बेटे राहुल गांधी के ख़िलाफ़ अदालत में भारतीय जनता पार्टी के नेता सुब्रमण्यम स्वामी ने मामला दायर किया है.मगर कांग्रेस को लगता है कि सत्ता हासिल करने के बाद भारतीय जनता पार्टी उसके नेताओं और खासतौर पर गांधी परिवार को निशाना बना रही है.इस मामले में विभिन्न पक्षों का क्या कहना है और क्या है स्वतंत्र पत्रकारों की राय?अखिल भारतीय कांग्रेस कमेटी के सचिव भक्त चरण दास का कहना है कि अहम मुद्दों और चुनावी वादों को ताख़ पर रखकर नेशनल हेराल्ड के मामले को अकारण बहस का मुद्दा बनाया जा रहा है.यूपीए सरकार के कार्यकाल में विकास दर 8.6 प्रतिशत थी तो सरकार को अपदस्थ करने की कोशिश दो-तीन सालों तक की जाती रही.उस वक़्त भी गांधी परिवार को निशाना बनाया जा रहा था. अहम मुद्दों को दरकिनार करके, उन वादों को किनारे करके जो उन्होंने चुनाव में किए थे, एक बार फिर ध्यान हटाकर गांधी परिवार को ही निशाना बनाया जा रहा है.बढ़ती हुई महंगाई के मुद्दे को ताख़ पर रखकर गांधी परिवार के ख़िलाफ़ अकारण बहस छेड़ी जा रही है. वह किसी भी तरह का विपक्ष नहीं रहने देना चाहते हैं. यह लोकतंत्र के लिए सही नहीं है.मगर याचिका दायर करने वाले सुब्रमण्यम स्वामी का कहना है कि अगर कोई मामला वित्तीय अनियमितता का हो तो उसे अदालत तक ले जाना विद्वेषपूर्ण राजनीति नहीं है. स्वामी कहते हैं कि अदालत ने ख़ुद ही ऐसे आरोपों को ख़ारिज किया है. ऐसी दलीलें वे लोग देते हैं जिनके पास तर्क करने की हिम्मत नहीं है. इसका कोई सबूत नहीं है कि सब कुछ बदले की भावना से किया जा रहा है.अब अगर भ्रष्टाचार होगा तो क्या आवाज़ न उठाई जाए? अगर इसके ख़िलाफ़ आवाज़ उठाते हैं तो क्या इसे बदले की भावना से की गई कार्रवाई कहेंगे? अनियमितता हुई है, पार्टी के फंड का ग़लत इस्तेमाल हुआ है. ग़लत तरीक़े से संपत्ति को हड़पने का प्रयास हुआ तो क्या आवाज़ न उठाई जाए?लेकिन वरिष्ठ पत्रकार सिद्धार्थ वरदराजन कहते हैं कि विद्वेषपूर्ण राजनीति कोई नई बात नहीं है.बकौल सिद्धार्थ, यह तो होता रहता है. सरकार किसी की भी रही हो अपने प्रतिद्वंद्वियों को परेशान करने का काम सबने किया है.आपको याद होगा कि यूपीए के कार्यकाल में नितिन गडकरी के ख़िलाफ़ आरोप लगाए गए कि उनकी कंपनी में फ़र्ज़ी शेयर धारकों के नाम थे.केंद्र से भी ज़्यादा बदले की भावना की राजनीति राज्यों में देखी जाती रही है. हमारे सामने तमिलनाडु और उत्तर प्रदेश का उदाहरण है.मगर इन सबसे ज़्यादा केंद्रीय जांच एजेंसी सीबीआई के दुरुपयोग की बात सामने आती है. राजनीतिक विद्वेष की भावना से इसके इस्तेमाल के आरोप भी सुर्ख़ियों में रहे. कांग्रेस ने इसका लाभ जमकर उठाया.एक और वरिष्ठ पत्रकार उर्मिलेश इसके विपरीत कुछ किस्सों का ज़िक्र भी करते हैं.यह तो राजनीति का हिस्सा है और सबने ऐसा किया है. यूपीए और भाजपा, दोनों ने ही एक-दूसरे के ख़िलाफ़ ऐसी कार्रवाई की है. राज्यों में भी ऐसा हुआ है और केंद्र में भी. मगर कुछ अलग मिसालें भी मौजूद हैं.पूर्व कांग्रेस नेता नटवर सिंह की हाल ही में प्रकाशित किताब में भी इसका ज़िक्र है कि अटल बिहारी वाजपेयी के प्रधानमंत्री रहते हुए कई बार विपक्ष के नेताओं के कामों को विशेष तरजीह दी गई.किताब में उन्होंने इशारा किया है कि कैसे विपक्ष के सदस्यों को सरकार द्वारा सहूलियतें भी समय-समय पर दी गईं.मुझे एक मामला याद आता है, जो सोनिया गांधी की सुरक्षा से संबंधित था, जब वो विपक्ष की नेता थीं. एनडीए के कार्यकाल में प्रधानमंत्री के कार्यालय से उस मामले पर तत्काल कार्रवाई की गयी. वहीं कुछ एक राज्यों में तो सत्ता पक्ष और विपक्ष के बीच संवाद तक की स्थिति नहीं रही है. ऐसी भी मिसालें देखने को मिली हैं.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)"
india,"समाचार एजेंसी पीटीआई के मुताबिक़ इस पार्टी का नाम है ख़ास आदमी पार्टी (ख़ाप) और इसकी स्थापना की है नरेश सिंह भदौरिया ने. लोकसभा चुनावों से पहले इस तरह की पार्टी बनाने का मक़सद मनोरंजन के साथ ही मौजूदा राजनीतिक व्यवस्था पर कटाक्ष करना भी है.भदौरिया इससे पहले पोल खोल पार्टी भी बना चुके हैं और अब तक राजनाथ सिंह, अटल बिहारी वाजपेयी, विनय कटियार और नवजोत सिंह सिद्दू के ख़िलाफ़ चुनाव भी लड़ चुके हैं.पिछले चुनावों के दौरान मिले समर्थन से उत्साहित भदौरिया इस बार अमेठी से चुनाव लड़ने का इरादा रखते हैं. इस सीट से आम आदमी पार्टी ने कुमार विश्वास को अपना उम्मीदवार बनाया है. इस सीट से 

कांग्रेस उपाध्यक्ष राहुल गांधी सांसद हैं.भदौरिया ने अमेठी में चुनाव प्रचार भी शुरू कर दिया है. पीटीआई के मुताबिक़ इस दौरान पार्टी के कार्यकर्ता जो बैनर लेकर चल रहे थे, उस पर लिखा था, ""केवल भ्रष्ट, घोटालेबाज़, धोखेबाज़ लोग ही इस पार्टी की सदस्यता ले सकते हैं.""भदौरिया ने पीटीआई को बताया कि उनका मक़सद भ्रष्टाचार की ओर लोगों का ध्यान खींचना है. उनके मुताबिक़, ""मेरे लिए चुनाव परिणाम मायने नहीं रखते हैं क्योंकि मेरा मक़सद जीतना नहीं है, लेकिन मैं लोगों का ध्यान मुद्दों पर खींचना चाहता हूं.""ख़ाप का यह भी कहना है कि वो आम आदमी पार्टी को छोड़कर दूसरे राजनीतिक दलों के साथ चुनावी गठजोड़ करना चाहती है.पीटीआई के मुताबिक़ ख़ाप का दावा है कि आम आदमी पार्टी को छोड़कर दूसरे राजनीतिक दलों से इस पार्टी के विचार और सिद्धांत काफ़ी मिलते हैं.ख़ाप ने आप के संयोजक 

अरविंद केजरीवाल को प्रमुख प्रतिस्पर्धी बताते हुए कहा है कि उसे केवल पूर्व राष्ट्रपति एपीजे अब्दुल कलाम और जानेमाने सामाजिक कार्यकर्ता अन्ना हज़ारे से ही डर है.भदौरिया पेशे से वकील हैं. पीटीआई से बातचीत के दौरान उन्होंने कहा, ""हमें गंभीरता से नहीं लिया जाता लेकिन पिछले चुनावों में हमें हज़ारों वोट मिले हैं.""(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)"
entertainment,"पर सोचिए अगर किसी आम पुरुष की सेक्स लाइफ की तुलना बॉन्ड की सेक्स लाइफ से की जाए तो क्या नतीजा निलकेगा? क्या बॉन्ड की सेक्स लाइफ स्वास्थ्य के नज़रिए से सही है ?2011 में छपे ‘हेल्थ सर्वे फॉर इंग्लैंड’ के मुताबिक एक पुरुष को सेक्स के लिए औसतन 9.3 महिलाओं का साथ मिलता है. जबकि मिस्टर बॉन्ड के लिए ये संख्या कहीं ज़्यादा होगी.वैसे बॉन्ड फिल्मों में आमतौर पर सेक्स सीन कभी भी बहुत खुले तरीके से नहीं दिखाए जाते. ज़्यादा से ज़्यादा आप देखते हैं कि बॉन्ड सुबह-सुबह किसी सुंदर लड़की के बगल में सोए हुए हैं.सेक्स रोल्स पत्रिका के लिए 2009 में हुए अध्ययन के मुताबिक 2002 की फिल्म डाई एनेथर डे तक की बात करें तो बॉन्ड 46 महिलाओं के साथ यौन संपर्क में आए जबकि 32 लड़कियों के साथ चुंबन जैसे ‘कमतर’ अनुभव हुए.अगर इसमें कसीनो रोयाल और क्वांटम ऑफ सोलेस जैसी फिल्मों को जोड़ लिया जाए तो बान्ड के इस अंकगणित में और इज़ाफा हो जाएगा.उनकी आने वाली फिल्म स्काईफाल में बॉन्ड के ऐसे ही और कारनामें देखने को मिलेंगे इसे लेकर लोग अभी से आशावान हैं.समय के साथ बॉन्ड के किरदार में बदलाव नहीं आया है. 1980 में एड्स जैसी बीमारियाँ सामने आने के बाद बॉन्ड फिल्मों में कहीं नहीं दिखाया गया कि मिस्टर बॉन्ड सुरक्षित सेक्स के तरीके अपना रहे हैं. वैसे ये बात तो पूरे हॉलीवुड के बारे में कही जा सकती है.हॉलीवुड की किसी मेनस्ट्रीम फिल्म में आप हीरो को कॉन्डम इस्तेमाल करते हुए नहीं देखेंगे.बॉन्ड भले ही फिल्मों में ऐसा कर सकता हो लेकिन आम ज़िंदगी में पुरुष सेक्स करते समय असुरक्षित सेक्स का खतरा मोल नहीं ले सकते.ब्रिटेन की डॉक्टर सारा जार्विस तंज करते हुए कहती हैं कि बॉन्ड अगर उनके क्लिनिक में आते हैं तो वे उन्हें ज़रूर से कहेंगी कि बॉन्ड एसटीआई यानी यौन संबंधों के कारण फैलने वाले संक्रमण की जाँच कराएँ.जेम्स बॉन्ड के फिल्मी डायलॉग पर गौर करें तो उसकी एक मिसाल ये है- “आपने न के करीब जो लिबास पहना है मुझे वो पसंद है.”अगर कोई आम पुरुष किसी लड़की को रिझाने के लिए ऐसे डायलॉग बोले तो उसे लात घूँसा मिलने की चिंता करनी पड़ेगी. लेकिन जेम्स बॉन्ड को नहीं.एजेंट 007 एक ऐसी दुनिया का हिस्सा है जहाँ रोमांस के आम नुस्खों की कोई जगह नहीं है.जेम्स बॉन्ड दुनिया के किसी भी कोने में चले जाएँ, दुनिया के इस सबसे मशहूर सीक्रेट एजेंट के एक इशारे पर कितनी ही ग्लैमरस हसिनाएँ खींची चली आती हैं. लेकिन सबकी किस्मत ऐसी कहाँ.बॉन्ड की दुनिया दरअसल एक तिलिस्मी दुनिया है जहाँ कई हसीनाएँ हीरो के प्रति आर्कषित होती हैं.लेकिन बॉन्ड सीरिज़ की हिमायत करने वाले कहते हैं कि ये आधुनिक फैन्टसी है- “जैसे आप बॉन्ड के अविश्वनिय स्टंट, गैजट और सुपर विलेन पर यकीन कर लेते हैं वैसे ही बॉन्ड की सेक्स लाइफ को भी यकीन के दायरे से परे हटाकर मानना होगा.”1950 के दशक के नारीवादी माहौल से लेकर अब तक बॉन्ड की सेक्स लाइफ़ का मिथक और बॉन्ड की लोकप्रियता बरकरार है.जेम्स बॉन्ड पर किताब लिखने पर क्रिस्टॉफ लिंडनर कहते हैं, “जब इयन फ्लेमिंग ने बॉन्ड का किरदार गढ़ा था, तब से लेकर अब तक मूल रूप से वो वैसा ही है. वे सेक्सिस्ट है, औरत को सेक्स की चीज़ समझता है. ये गलत है फिर भी आप इसे पसंद करते हैं.”बॉन्ड फिल्मों के निर्माता खुद भी शायद इस बात को मानते है. 1995 में आई गोल्डनआई फिल्म में एम का किरदार ( जो ज्यूडी डेंच ने किया थ) बॉन्ड को सेक्सिस्ट डायनासॉर कहता है.फिल्मी पर्दे पर भले ही इस तरह के कारनामे ग्लैमरस दिखते हों लेकिन असल ज़िंदगी का खेल कुछ और ही है."
science,"शिक्षाविदों का कहना है कि इस संख्या को बढ़ाना ही ऑनलाइन विश्वकोश में सुधार की कुंजी है और इसके लिए अब एक अभियान शुरू किया गया है.स्मिथसोनियन अमेरिकन आर्ट म्यूज़ियम में आर्थिक मंदी के दौर की कलाकार नताली स्मिथ हेनरी के बारे में स्पष्ट जानकारी उपलब्ध है.लेकिन कुछ समय पहले तक, हेनरी का कोई अस्तित्व नहीं था, कम से कम विकीपीडिया के मुताबिक़.इसके बाद एक अमरीकी विश्वविद्यालय की छात्रा चेल्सी टुफारोलो ने उनके बारे में एक लेख लिखने का निर्णय लिया.दुनिया के सबसे बड़े साझा ज्ञानस्रोत के रूप में विख्यात हो चुके विकीपीडिया पर टुफारोलो का यह पहला लेख था.विकीमीडिया फ़ाउंडेशन के एक सर्वेक्षण के मुताबिक़ विकीपीडिया में योगदान करने वालों में 91 प्रतिशत पुरुष हैं.म्युज़ियम में मीडिया एवं टेक्नोलॉजी विभाग की उप प्रमुख सारा स्नाइडर का कहना है कि विकीपीडिया दुनिया के ज्ञान के एक बड़े हिस्से को समाहित करना चाहता है.लेकिन उनका कहना है कि इसे दुनिया भर का नहीं बल्कि आधी आबादी का ज्ञान कहना ज़्यादा सटीक होगा.अभी विकीपीडिया पर 44 लाख लेख हैं और दुनिया में सबसे ज्यादा देखी जाने वाली 10 वेबसाइटों में यह लगातार बनी रही है.हालांकि 2011 में हुए विकीमीडिया के 

एक अध्ययन में पता चला कि इसके औसत लेखक श्वेत, पढ़े लिखे, कम्प्यूटर ज्ञान से लैस पुरुष हैं जो या तो अमरीका में रहते हैं या यूरोप में.विकी एजुकेशन फाउंडेशन की बोर्ड सदस्य और ऑक्सीडेंटनल कॉलेज के फ़ेलो एड्रियान वेडविट्ज़ कहते हैं कि इस अंतर का मतलब है कि आधी आबादी के ज्ञान का एक बड़ा हिस्सा छूट जा रहा है.जब एड्रियान ने अपनी कक्षा में एक दिन विकीपीडिया के मुख्य पृष्ठ को दिखाया तो उन्होंने पाया कि महिलाओं को यहां या तो उपभोग की वस्तु या अपराध की शिकार के रूप में दिखाया जाता है. उन्होंने यह भी दिखाया कि वीकीपीडिया पर अश्वेत लोगों को अपराधी के रूप में दिखाया गया है.उदाहरण के लिए 1950 के दशक से लेकर अब तक पोर्नोग्राफ़िक अभिनेत्रियों की सूची चर्चित मूल अमरीकी महिलाओं के मुक़ाबले तीन गुनी लंबी थी. यहां तक महिला कवियों और खिलाड़ियों की कुल संख्या से भी यह सूची लंबी है.गलत और उथली सामग्रियों पर अंकुश लगाने के लिए विकीपीडिया ने कुछ मानक तय किए हैं. जैसे, एक व्यक्ति तभी चर्चित है जब उसके बारे में ऐसे विश्वस्त स्रोतों में प्रकाशन या प्रसारण हुआ हो जो निष्पक्ष हैं.लेकिन कुछ लोगों का कहना है कि ये दिशा-निर्देश महिला शख्सियतों को जगह बनाने में एक बाधा की तरह हैं क्योंकि ऐतिहासिक रूप से अपने पुरुष समकक्षों के मुक़ाबले महिलाओं को उतना प्रचार या पहचान नहीं मिली है.टुफारोलो ने जब हेनरी पर लेख लिखा तो कुछ मिनट में ही एक विकीपीडिया संपादक ने इसे मिटाने का सुझाव दे दिया, क्योंकि स्मिथसोनियन में उसके कामों के प्रदर्शन के बावजूद उसे हेनरी महत्वपूर्ण नहीं दिखीं.टुफारोलो ने और संदर्भ इकट्ठा किए और सिद्ध किया कि हेनरी क्यों अलग पृष्ठ की हक़दार हैं, लेकिन उनका कहना है कि यह अनुभव धमकाने और हतोत्साहित करने वाला था.विकीपीडिया रिवोल्यूशन के लेखक एंड्र्यू लिह का कहना है कि अधिक से अधिक महिलाओं की भागीदारी ही सूचना में पक्षपात और अभाव को ख़त्म कर सकती है, ख़ासकर महिलाओं से संबंधित सामग्रियों के मामले में.विकीपीडिया में सालों से योगदान देने वाले लिह अमरीकी विश्वविद्यालय में विकीपीडिया के बारे में पढ़ाते हैं.उनके छात्र सप्ताह में एक बार म्यूज़ियम या सांस्कृतिक संस्थाओं का दौरा करते हैं और विकीपीडिया की सूचनाओं को सुधारते हैं.वो टुफारोलो का उदाहरण देते हुए कहते हैं कि यह एक बड़ा कारण है कि महिलाएं सम्पादन सहयोग नहीं करतीं.हालांकि विकीपीडिया पर विकीवूमन्स कोलाबोरेटिव और टीहाउस जैसे फोरम नए सहयोगियों की मदद करते हैं.स्नाइडर का मानना है कि विकीपीडिया में दिखने वाला लैंगिक भेदभाव असल में व्यापक संस्कृति का हिस्सा है.वो कहती हैं, ''सार्वजनिक रूप से बातचीत में पुरुष ही हावी होते हैं. इसलिए महिलाओं को और प्रोत्साहित करने की ज़रूरत है.''महिलाओं के पास पुरुषों की अपेक्षा समय भी कम होता है. हाल ही में हुए एक अध्ययन में पता चला है कि अमरीकी महिलाएं, पुरुषों की अपेक्षा रोजाना एक घंटा ज़्यादा घरेलू काम करती हैं.कुछ लोगों का कहना है कि विज्ञान, तकनीक, इंजीनियरिंग और गणित में लैंगिक अंतर काफ़ी है और यह भी एक प्रमुख वजह है.लेकिन जिन क्षेत्रों में महिलाओं का प्रभुत्व है वो विकीपीडिया में इस अंतर को पाटने में महत्वपूर्ण साबित हो सकती हैं. उदाहरण के लिए पत्रकारिता में 67 प्रतिशत, लाइब्रेरी और सूचना विज्ञान में 81 प्रतिशत और म्यूज़ियम अध्ययन में 86 प्रतिशत डिग्री महिलाओं को मिलती है.(बीबीसी हिन्दी के एंड्रॉएड ऐप के लिए यहां 

क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)"
sport,"पूर्व और वर्तमान क्रिकेटरों, क्रिकेट लेखकों और टिप्पणीकारों की एक उच्चस्तरीय निर्णायक समिति ने ईएसपीएन-क्रिकइंफ़ो की 20वीं वर्षगांठ के मौक़े पर पिछले 20 साल के दौरान सर्वश्रेष्ठ खिलाड़ी का चयन किया.यह पुरस्कार वर्ष 1993 से 2013 तक बीस साल के दौरान इस पीढ़ी के महानतम क्रिकेट खिलाड़ियों के लिए था और इस पुरस्कार के लिए सचिन तेंदुलकर का मुकाबला ऑस्ट्रेलिया के लेग स्पिनर शेन वॉर्न और दक्षिण अफ्रीका के ऑलराउंडर जैक्स कैलिस से था.पाकिस्तान के ऑलराउंडर शाहिद अफरीदी को वेस्टइंडीज के खिलाफ 12 रन देकर सात विकेट लेने के शानदार प्रदर्शन के लिए 'वनडे बॉलिंग अवॉर्ड' दिया गया. इस मैच में शाहिद अफरीदी ने शानदार बल्लेबाजी भी की थी. इससे पहले वर्ष 2009 में भी शाहिद अफरीदी को बेहतरीन वनडे बॉलर का पुरस्कार दिया गया था.बल्लेबाजी से जुड़े दो पुरस्कार हासिल करने में भारतीय खिलाड़ियों ने बाज़ी मारी. पिछले साल मोहाली में शिखर धवन ने ऑस्ट्रेलिया के ख़िलाफ़ 187 रन की शानदार पारी खेली थी जिसके लिए उन्हें टेस्ट बैटिंग अवॉर्ड दिया गया.रोहित शर्मा को बेंगलूर में ऑस्ट्रेलिया के खिलाफ वनडे में दोहरा शतक बनाने के लिए पुरस्कार दिया गया. भारत के मोहम्मद शामी को साल के सर्वश्रेष्ठ नवोदित खिलाड़ी का पुरस्कार दिया गया.ईएसपीएन-क्रिकइंफो अवॉर्ड का यह सातवां साल है.इस मौक़े पर सचिनतेंदुलकर ने कहा कि अंतरराष्ट्रीय क्रिकेट परिषद (आईसीसी) को ज़्यादा से ज़्यादा टेस्ट मैच का आयोजन करना चाहिए तभी टेस्ट क्रिकेट का भविष्य उज्ज्वल हो सकेगा.उन्होंने कहा, ""मुझे पूरा यक़ीन है कि टेस्ट क्रिकेट का दारोमदार अच्छे खिलाड़ियों के हाथों में है और खिलाड़ी आश्चर्यजनक ढंग से खेल रहे हैं.दुनिया भर में ज़्यादातर टेस्ट मैचों में नतीजे आते हैं और बेहद कम मैच ड्रॉ होते हैं.""हालांकि उनका कहना था कि किसी भी खिलाड़ी को टेस्ट मैच खेलने के लिए बाध्य नहीं किया जा सकता है क्योंकि टेस्ट मैच के लिए किसी खिलाड़ी का मानसिक और तकनीकी रूप से तैयार रहना ज़रूरी है.उनका कहना था कि सीमित ओवर वाले क्रिकेट के प्रभाव से ही हाल के दिनों में इस खेल का विकास हुआ है और ट्वेंटी-20 क्रिकेट टेस्ट क्रिकेट का पूरक बन गया है.उनके मुताबिक़ क्रिकेट से नए खिलाड़ियों को जोड़ने के लिए ट्वेंटी-20 एक बेहतरीन ज़रिया है क्योंकि इसके बाद ही ये खिलाड़ी एकदिवसीय क्रिकेट और टेस्ट क्रिकेट के लिए तैयार हो सकते हैं.मास्टर बलास्टर तेंदुलकर ने अंतरराष्ट्रीय क्रिकेट से पिछले साल 16 नवंबर को सन्यास ले लिया था.मुंबई के घरेलू मैदान में उन्होंने अपने करियर का 200वां टेस्ट खेलने के साथ क्रिकेट से सन्यास लिया. हाल ही में उन्हें भारत रत्न से भी नवाज़ा गया और वह यह सम्मान पाने वाले पहले खिलाड़ी है.(बीबीसी हिन्दी के एंड्रॉएड ऐप के लिए यहां 

क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)"
international,"इसकी वजह हैं हमास की वो मांगें, जिनका सरोकार ग़ज़ा के आम लोगों से है.हमास को जहां दुनिया के कई देश एक चरमपंथी संगठन के तौर पर देखते हैं, वहीं ग़ज़ा के लोगों को लगता है कि वो ग़ज़ा की नाकेबंदी खत्म कराने के लिए संघर्ष कर रहा है.इसराइल का कहना है कि ग़ज़ा में उसका सैन्य अभियान फ़लस्तीनी संगठन हमास के चरमपंथियों के ख़िलाफ़ है.महीने भर से जारी इस संकट में अब तक दो हज़ार से ज़्यादा जानें जा चुकी हैं और मरने वालों में अधिकतर फ़लस्तीनी आम लोग हैं.हर तरफ़ से संघर्ष विराम की अपीलें हो रही हैं. लेकिन हमास का कहना है कि जब तक ग़ज़ा की नाकेबंदी ख़त्म नहीं होती और इसराइली जेलों में बंद फलस्तीनी क़ैदियों को रिहाई नहीं किया जाता, संघर्ष विराम नहीं हो सकता.हमास के प्रवक्ता फ़ावज़ी बारहूम कहते हैं, ''अभी हम घुटनभरी घेराबंदी और प्रतिबंधों के बीच रह रहे हैं. उन्होंने ग़ज़ा को बाकी दुनिया से काट दिया है. इस तरह के अपराध न्यायोचित नहीं हैं.''ग़ज़ा की घेराबंदी उस समय और कड़ी कर दी गई, जब चुनाव जीतने के एक साल बाद 2007 में हमास ने इस पर नियंत्रण हासिल कर लिया.इसराइल हमास को चरमपंथी संगठन मानता है. हमास के संविधान में इसराइल के विनाश की प्रतिबद्धता जताई गई है.संघर्ष विराम के लिए अभी मिस्र प्रमुख भूमिका निभा रहा है. इसके बाद भी ग़ज़ा पर मिस्र की नीति और हमास के ख़राब संबंधों को देखते हुए संघर्ष विराम लागू करना काफी कठिन होगा.हमास चाहता है कि मिस्र रफ़ाह सीमा को दोबारा पूरी तरह से खोल दे. उसका कहना है कि वह लड़ाई तब तक नहीं रोकेगा, जब तक पूरी तरह समझौता नहीं हो जाता.ग़ज़ा में रहने वाले, किसी भी विचारधारा को मानने वाले, आम फ़लस्तीनी उसके इस मत का समर्थन करते हैं. हनीन नाम के एक स्वयंसेवक का कहना है, ''हम एक ऐसा संघर्ष-विराम चाहते हैं, जो हमें अपने मानवाधिकार दे और इस घेरेबंदी को ख़त्म करे. हम चाहते हैं कि रफ़ाह क्रॉसिंग फिर खुले ताकि हम फिर यात्रा कर सकें.''ग़ज़ा के लिए रफ़ाह को बाकी दुनिया का रास्ता माना जाता है.मिस्र की नई सरकार हमास पर अपने अशांत सिनई क्षेत्र में इस्लामी चरमपंथियों को मदद करने का आरोप लगाती है, लेकिन हमास इससे इनकार करता है.इसराइल के ख़िलाफ़ हथियारबंद विरोध और प्रतिरोध की विचारधारा ग़ज़ा के कुछ युवा फ़लस्तीनियों की समझ में आ गई है, जहाँ की अधिकांश आबादी शरणार्थियों की है.उन्होंने बीते पांच वर्षों में तीन ख़ूनी युद्धों को देखा है.हालांकि ग़ज़ा के कुछ निवासी इन विपरीत हालात के लिए हमास की सरकार को ज़िम्मेदार ठहराते हैं.ग़ज़ा में ताज़ा संघर्ष छिड़ने से पहले हमास की स्थिति कमज़ोर थी, क्योंकि अरब में बग़ावत के दौरान ईरान और सीरिया जैसे उसके स्थानीय संरक्षकों की भी हालत कमज़ोर हो गई थी.उसके पास ग़ज़ा में अपने 40 हज़ार कर्मचारियों को वेतन देने के भी पैसे नहीं थे.अला नाम के एक शिक्षक बताते हैं कि हमास सरकार से उन्हें पिछले नौ महीने से पूरी तनख़्वाह नहीं मिली है. इसलिए इन कठिन परिस्थितियों में हमारा काम कर पाना कठिन है.लंबे दौर में अभी यह देखना बाकी है कि क्या हमास इसराइल के साथ ताज़ा संघर्ष में कम या अधिक समर्थन के साथ उभरता है या नहीं.उम्मीद की जा रही है कि किसी विस्तृत या दीर्घ अवधि के समझौते का श्रेय हमास ले सकता है और वो यह कहने लायक हो सकता है कि ग़ज़ा के सैकड़ों नागरिकों की मौत और बड़े पैमाने पर हुई तबाही सार्थक हुई है.(बीबीसी हिंदी का एंड्रॉयड मोबाइल ऐप डाउनलोड करने के लिए 

यहां क्लिक करें. आप ख़बरें पढ़ने और अपनी राय देने के लिए हमारे 

फ़ेसबुक पन्ने पर भी आ सकते हैं और 

ट्विटर पर फ़ॉलो भी कर सकते हैं.)"
international,"टीवी चैनल ओआरएफ़ की रिपोर्ट के अनुसार इस किशोर को साल्ज़बर्ग के नज़दीक वालेरसी झील के किनारे एक कैंपसाइट में एक बाज़ूका रॉकेट मिला.उसने उस मिट्टी में लिपटे रॉकेट को अपने थैले (रकसैक) में डाला और मोपेड शुरू कर पहुंच गया पुलिस के पास.हालांकि जल्द ही उन्हें पता चल गया कि यह ख़तरनाक नहीं है लेकिन फिर भी उस किशोर की उसकी हरकत के लिए ठीक से खिंचाई की गई.साल्ज़बर्ग के पुलिस प्रवक्ता ओर्टविन लांपेक्ट ने क्रोनेन ज़ीटुंग अख़बार से कहा, ""दरअसल वह सही काम करना चाहता था लेकिन दरअसल उसने जो किया वह ग़लत था.""""हालांकि उस एंटी-टैंक रॉकेट में न तो फ़्यूज़ था और न ही विस्फ़ोटक. लेकिन उस लड़के को यह पता नहीं चलता.""लांपेक्ट ने अख़बार से यह भी कहा कि अगर किसी को कोई पुराना विस्फ़ोटक मिलता है तो उसे पुलिस को बताना चाहिए और लोगों को उससे दूर रखना चाहिए.""मुख्य बात यह है कि आप खुद इससे दूर रहें और विशेषज्ञों को इससे निपटने दें.""(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)"
international,"जबकि हेडली के साथी तहव्वुर राणा को 15 जनवरी, 2013 को सज़ा सुनाई जाएगी.अमरीका में शिकागो की एक अदालत ने पाकिस्तानी मूल के अमरीकी नागरिक हेडली के बारे में ये फ़ैसला किया है. हेडली को 26/11 मुंबई हमलों में शामिल होने का दोषी पहले ही क़रार दिया जा चुका है.तहव्वुर राणा को पहले चार दिसंबर, 2012 को सज़ा सुनाई जानी थी.शिकागो अदालत के प्रवक्ता रैनडल सैमबॉर्न ने कहा कि शिकागो ज़िला न्यायधीश हैरी लेनिनवेबर दोनों को मुंबई हमलों की साज़िश में शामिल होने और डेनमार्क के एक अख़बार पर हमला करने की योजना बनाने के लिए सज़ा सुनाएंगे.रैंडल का कहना था, ''राणा की सज़ा की घोषणा की तारीख़ में बदलाव किया गया है. उन्हें अब चार दिसंबर, 2012 की बजाए 15 जनवरी, 2013 को सज़ा सुनाई जाएगी. उन दोनों को सज़ा सुनाए जाने संबंधी सुनवाई डिर्कसेन संघीय अदालत के ज़िला न्यायाधीश हैरी लेनिनवेबर के समक्ष सुबह नौ बजकर 45 मिनट पर शुरू होगी.''52 वर्षीय हेडली ने चरमपंथी संगठन लश्कर-ए-तैबा के लिए मुंबई हमलों के दौरान निशाना बनाए गए सभी ठिकानों की रेकी की थी, यानी उन्होंने पहले जाकर उस योजना के कारगर होने का जायज़ा लिया था.भारत ये कहता रहा है कि पाकिस्तान की धरती से सक्रिय लश्कर-ए-तैबा ने ही मुंबई हमलों को अंजाम दिया था.अमरीकी जांच एजेंसी एफ़बीआई ने इस केस की छानबीन के दौरान हेडली पर जो आरोप लगाए थे, हेडली ने अदालत में मुक़दमे की सुनवाई के दौरान उन सभी आरोपों को स्वीकार कर लिया था.हेडली को भारत में सार्वजनिक स्थानों पर बम हमलों की साज़िश रचने और भारत में अमेरीकी नागरिकों की हत्या से संबंधित छह आरोपों में सज़ा-ए-मौत मिल सकती थी, लेकिन उसने एफ़बीआई के साथ सज़ा में छूट संबंधी समझौता कर लिया.इस समझौते के तहत हेडनी ने जांच में सहयोग करने और सरकारी गवाह बनने की बात स्वीकार की थी.राणा को जूरी ने 10 जून, 2011 को दोषी ठहराया था।हेडली के साथी तहव्वुर राणा पर भी मुंबई हमलों की साज़िश में शामिल होने और डेनमार्क के एक अख़बार पर हमले की साज़िश रचने का आरोप लगाया गया था लेकिन अदालत में सुनवाई के दौरान मुंबई हमलों की साज़िश में शामिल होने के आरोप से उन्हें बरी कर दिया गया था जबकि अदालत ने उन्हें डेनमार्क के अख़बार पर हमला की योजना बनाने का दोषी क़रार दिया था."
entertainment,"स्थानीय पत्रकार रविंदर सिंह रॉबिन के अनुसार,  लुधियाना की एक अदालत ने राखी सावंत के ख़िलाफ़ ग़ैर-ज़मानती वारंट जारी हुआ जिसकी तामील करने के लिए लुधियाना की एक पुलिस पार्टी मुंबई के लिए रवाना हो गई है.इस मामले पर अब सुनवाई 10 अप्रैल को होने की संभावना है.राखी पर आरोप है उन्होंने पिछले साल एक टीवी कार्यक्रम के दौरान 'रामायण' लिखने वाले संत वाल्मीकि के बारे में आपत्तिजनक टिपण्णी की थी.दरअसल पिछले साल गायक मीका सिंह के बारे में कहा था- ""अब मीका पहले जैसा नहीं है, जैसे भगवान वाल्मीकि पहले.... थे और बाद में बदल गए थे और फिर उन्होंने रामायण लिखी, उसी तरह मीका बदल चुका है."" उस समय मीका पर एक मॉडल ने उनके साथ छेड़छाड़ के आरोप लगाए थे. बाद में, मीका इस मामले में बाइज़्ज़त बरी हो गए थे.राखी के इस बयान से वाल्मीकि समुदाय के कुछ लोगों ने शिकायत दर्ज कराई कि उनकी भावनाओं को ठेस पहुची है.बीबीसी से बात करते हुए राखी सावंत ने कहा- 'मुझे नहीं पता की कोई वारंट जारी हुआ है, मुझे कोई नोटिस नहीं आया'.बीबीसी के स्थानीय संवाददाता रविंदर सिंह रॉबिन के अनुसार रखी के ख़िलाफ़ समन जारी हुए हैं और संभव है कि राखी की मुश्किलें बढ़ सकती हैं.राखी ने कहा- 'ये एक पब्लिसिटी स्टंट है. मैंने तो बस एक उदाहरण दिया था, मीका को बचाने के चक्कर में. इन्होंने ये एक मुद्दा बना लिया है.' स्थानीय पत्रकार रविंदर सिंह रॉबिन के मुताबिक, वारंट के साथ लुधियाना की स्पेशल पुलिस मुंबई के लिए रवाना हो चुकी है. लुधियाना स्थित मजिस्ट्रेट सुमित सभरवाल के कोर्ट ने ये वारंट जारी किया. इस मामले पर अब सुनवाई 10 अप्रैल को होने की संभावना है. (बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक और ट्विटर पर फ़ॉलो भी कर सकते हैं.)"
international,"इसकी शुरुआत 1970 में छोटे-छोटे वेश्यालयों से हुआ था, जो आज सैकड़ों वेश्याओं और दलालों का घर बन गया है.यह केवल देह व्यापार के फलते-फूलते कारोबार का केंद्र भर नहीं है.डॉली लेन उपनाम से मशहूर इस इलाक़े के आसपास एक आर्थिक वातावरण विकसित हो गया है.यह रेड लाइट इलाक़ा स्थानीय निवासियों को रोज़गार और आय मुहैया करवाता है जो भोजन बेचने से लेकर संभावित ग्राहक और मोटरसाइकिल पार्किंग तक का काम करते हैं(तस्वीरेंः ये है इंडोनशिया का सबसे बड़ा रेड लाइट इलाक़ा)लेकिन अब सरकार इस रेड लाइट इलाक़े में वेश्यावृत्ति को रोकना चाहती है.इसके लिए अधिकारियों ने बुधवार रात तक की समय सीमा तय की थी. सरकार अब सैकड़ों यौनकर्मियों को इस क्षेत्र से निकालने और करीब 60 वेश्यालयों को बंद करने की योजना बना रही हैं.लेकिन डॉली लेन को बचाने वाले स्थानीय निवासी और कार्यकर्ता रोज़ाना प्रदर्शन में हिस्सा ले रहे हैं.एक स्थानीय निवासी सपुत्रा बताते हैं कि इसके बंद होने से उन्हें नुकसान पहुंचेगा.अपने व्यवसाय को बारे में बताने से इंकार करते हुए सपुत्रा कहते हैं, ""हम गलियों को बंद कर देंगे और हम यहां जो कुछ भी कर रहे हैं, उसे रोकने नहीं देंगे.""डॉली लेन में रात के समय गलियों में काफ़ी हलचल होती है. लेकिन इलाक़े को बंद करने की अटकलों के बीच डॉली लेन के इलाक़े में असामान्य तौर पर सन्नाटा पसरा रहता है.दर्ज़नों यौनकर्मी बाहर रास्ते पर ग्राहकों के इंतज़ार में टहल रहे थे. एक वेश्यालय के अगले घर में एक बच्चा अपने माता-पिता के साथ बैठा हुआ था, जबकि अन्य बच्चे फ़ुटबॉल खेलने में मशगूल थे. डॉली में स्थानीय लोग और यौनकर्मी साथ-साथ रहते हैं.इंडोनेशिया काफ़ी धार्मिक मुसलमानों का देश है, लेकिन वास्तव में इस धंधे ने यहां स्थानीय लोगों को अपने बच्चों और परिवार को पालने के लिए पर्याप्त आय मुहैया करवाई है.इंडोनेशिया के इंडिपेंडेंट यूथ कम्यूनिटी (केओपीआई) संगठन की अनीसा बताती हैं, ""ऐसा अनुमान है कि पूरे इंडोनेशिया में 14,000 लोग डॉली जैसे रेड लाइट इलाकों से होने वाली आय पर निर्भर हैं. हज़ारों बच्चे अपने माता-पिता पर निर्भर हैं, जिनकी आय इस इलाक़े से होती है.""वो कहती हैं, ""स्थानीय सरकार ने इस जगह को बंद करने से पहले यौनकर्मियों या स्थानीय लोगों से कोई बातचीत नहीं की.""कुछ यौनकर्मी इसके असर को पहले ही महसूस कर रहे हैं. 38 वर्षीय लिस पिछले 12 साल से इस पेशे में हैं. उनके दो छोटे बच्चे हैं जो अभी स्कूल में पढ़ते हैं.लिस बताती है, ""जब मैं छोटी थी, मुझे कभी प्राथमिक स्कूल में भी पढ़ने का मौका नहीं मिला. लेकिन मैं अपने बच्चों का भविष्य खुद से बेहतर बनाना चाहती हूँ. मुझे अपने बच्चों और परिवार के लिए पैसे कमाने हैं. अगर मैं काम नहीं करती तो मैं कोई पैसा नहीं दे सकती.""अपनी आय के बारे में लिस कहती हैं कि वह हर महीने मिलने वाले ग्राहकों के हिसाब से 250 से 800 डॉलर तक कमा लेती हैं. लेकिन वह सारी कमाई अपने पास नहीं रखतीं.हर ग्राहक से वह तकरीबन 10 डॉलर कमाती हैं, लेकिन इसका आधा हिस्सा ही उनको मिलता है. उनकी कमाई का लगभग पचास फ़ीसदी हिस्सा वेश्यालय के मालिक को जाता है.इंडोनेशिया में वेश्यावृत्ति अवैध है, लेकिन आजीविका के लिए देह व्यापार पर निर्भर लोगों की संख्या के कारण इस रेड लाइट इलाक़े को बंद करना हमेशा से ही अधिकारियों के लिए एक चुनौती रहा है.लेकिन सुराबाया के अधिकारियों का कहना है कि वह डॉली लेन की सफ़ाई को लेकर गंभीर है.पूर्वा जावा क्षेत्र के डिप्टी गर्वनर सैफुल्लाह युसुफ़ कहते हैं, ""जो लोग गैंग डॉली में नहीं रहते, वह चाहते हैं कि इसे बंद कर दिया जाय.""वह कहते हैं, ""यह उनकी इच्छा है, हमारी नहीं. हम केवल इसलिए सहमत हुए हैं क्योंकि हम यहां रहने वाले बच्चों के लिए चिंतित है, जिनके ऊपर देह व्यापार का असर होता है. हम एचआईवी की बढ़ती दर के कारण भी चिंतित हैं.""डॉली लेन के बंद होने से यौनकर्मियों की आय में होने वाले नुकसान की भरपाई के लिए सरकार इस क्षेत्र के 1400 यौनकर्मियों में से प्रत्येक को 500 डॉलर की क्षतिपूर्ति दे रही हैं.अधिकारियों का यह भी कहना है कि वह यौनकर्मियों को अपना पेशा बदलने में सक्षम बनाने के लिए प्रशिक्षण भी दिलाएंगे.लेकिन डॉली कम्यूनिटी के लोगों की मदद के लिए सालों काम करने वाले ग़ैर सरकारी संगठन के लोगों का कहना है कि यौनकर्मियों के लिए अपना पेशा बदलना आसान नहीं है.यायासन अब्दी असीह के निदेशक लिलिक सुलीस्तायोवाती का कहना है, ""इनमें से अधिकांश महिलाएं शिक्षित नहीं हैं, इसलिए उनके लिए रोज़गार तलाशना बहुत मुश्किल होने वाला है.""उन्होंने कहा, ""हमने उनमें नए कौशल के विकास के लिए काम किया है, लेकिन इसमें समय और धैर्य की जरूरत होती है. इन महिलाओं को ऐसा कौशल सिखाने में कम से कम एक साल लगेगा ताकि वह कुछ और काम करके पैसा कमा सकें. इस दौरान उनके परिवार का क्या होगा?""इन सबके बीच डॉली लेन में प्रदर्शनों का सिलसिला लगातार जारी है. यहां के स्थानीय निवासी और यौनकर्मी अपने जीवन जीने के तरीके को लेकर अड़े हुए हैं. उनका कहना है कि इसे रोका नहीं जा सकता है.सपुत्रा ने कहा, ""हम आगे बढ़ते रहेंगे. हमें कोई नहीं रोक सकता. अगर वह हमको रोक भी लेंगे तो यह केवल एक महीने के लिए होगा, केवल रमजान के महीने में. हम हर साल कहीं भी इस महीने में अपना काम रोक देते हैं.""वह कहते हैं, ""एक बार उपवास का महीना समाप्त हो जाएगा, हम फिर से सक्रिय हो जाएंगे. डॉली लेन को कोई रोक नहीं सकता.""(बीबीसी हिंदी का एंड्रॉयड मोबाइल ऐप डाउनलोड करने के लिए 

यहां क्लिक करें. आप ख़बरें पढ़ने और अपनी राय देने के लिए हमारे 

फ़ेसबुक पन्ने पर भी आ सकते हैं और 

ट्विटर पर फ़ॉलो भी कर सकते हैं.)"
international,"हालांकि उनके अंगरक्षकों को बमों को जाम करने वाली तकनीक मुहैया करवाई गई है जिससे इलेक्ट्रॉनिक सिग्नलों को ब्लॉक किया जा सकता है. स्थानीय मीडिया की ख़बरों में यह कहा गया है.सिसली प्रांत की राजधानी पालेर्मो में चल रहे एक मुकदमे के मुख्य जज निनो दि मैट्टेओ ने यह प्रस्ताव इसलिए ठुकरा दिया क्योंकि वह नहीं चाहते थे कि वह शहर में एक सैन्य वाहन को चलाते हुए दिखें.कोर्रीरे डेला सेरा अख़बार को उन्होने कहा, ""बिल्कुल नहीं, पालेर्मो के रिहाइशी इलाक़ों में मैं एक बख़्तरबंद वाहन में नहीं घूम सकता. कृपया मुझसे ऐसा करने के लिए पूछें भी न.""जिस गाड़ी की बात की जा रही है वह लिन्से सामरिक वाहन है जिसे इटली की कंपनी आइवेको बनाती है.इससे प्रेरित पैंथर नाम के वाहन को ब्रितानी सशस्त्र बल इस्तेमाल करते हैं.इस दौरान कथित रूप से दि मैट्टेओ के अंगरक्षकों ने मोबाइल बम को जाम करने वाले उपकरण ले लिए हैं. ला रिपब्लिका न्यूज़ वेबसाइट के अनुसार यह उकरण रिमोट से विस्फ़ोटक को डिटोनेट करने से रोक सकते हैं.दरअसल प्रशासन इस मामले को बेहद गंभीरता से ले रहा है.जेल में बंद ""सरदारों का सरदार"" कहे जाने वाले सल्वाटोरे ""टोटो"" रिना के अपने साथी कैदियों से सुनवाई के बारे में बातचीत की गुप्त रिकॉर्डिंग से दि मैट्टेओ को जान के ख़तरे के बारे में पता लगा.इस सुनवाई में माफ़िया सरदारों और इटली के उच्च सरकारी अधिकारियों के बीच 1990 की शुरुआत में जानलेवा बम हमलों के सिलसिले को रोकने के लिए किए गए एक गुप्त समझौते के दावों की जांच की जा रही है.गृहमंत्री अन्जेलिनो अल्फ़ानो ने ""उन लोगों को बचाने के लिए जो हमें माफ़िया से बचाते हैं"", हर कदम उठाने का वायदा किया है.एक अभियोगकर्ता (प्रॉसीक्यूटर) को यह कहते हुए उद्धृत किया गया है कि ""एक सफ़ल हमला इटली को 20 साल पहले पहुंचा सकता है.""(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)"
international,"जून के शुरू में इस्लामी चरमपंथी गुट आईएसआईएस ने तिकरित शहर पर क़ब्ज़ा कर लिया था तभी से ये नर्सें वहां फंसी हुईं थीं.भारत का विशेष विमान इन नर्सों को लेकर शनिवार सुबह तक़रीबन नौ बजे के आसपास मुंबई पहुंचा. फिर से वहां कोच्चि के लिए रवाना हुआ.दोपहर 12 बजे के आसपास विमान कोच्चि पहुंचा.कोच्चि हवाई अड्डे पर परिजनों के अलावा उनका स्वागत करने के लिए राज्य के मुख्यमंत्री ओमन चैंडी भी मौजूद हैं.शुक्रवार शाम विदेश मंत्रालय के प्रवक्ता सैयद अक़बरुद्दीन ने कहा था कि नर्सें, शुक्रवार रात को इरबिल से भारत सरकार के विशेष विमान से भारत के लिए रवाना होंगी.लेकिन कुछ छोटी-मोटी दिक़्क़तों के कारण भारतीय विमान इरबिल से भारतीय समयानुसार शनिवार को सुबह लगभग चार बजे भारत के लिए रवाना हुआ.एक नर्स श्रुति की बहन कृति ने बीबीसी से बातचीत में कहा, ''हम बहुत ख़ुश हैं. हमें तो यक़ीन ही नहीं हो रहा कि वो वापस आ रही है.''नर्सों के अलावा इराक़ में काम कर रहे लगभग 100 दूसरे भारतीय भी उसी जहाज़ में भारत आए.भारत लौट रहे और किरकुक में काम करने वाले अमिताभ सिंह ने हवाईजहाज में सवार होने से पहले बीबीसी संवाददाता विवेक राज से कहा, ""हमें भारत से आए सात महीने हो चुके हैं. यहां तनख़्वाह और खाने-पीने की बहुत दिक़्क़त थी. हम अपने आसपास बम धमाकों की आवाज़े सुनते थे और धुंआ देखते थे. हम डर गए थे. इसलिए अपनी जान बचाने के लिए हम घर जा रहे हैं.""राजस्थान के सीकर के रहने वाले अमिताभ ने कहा, हमें भारत सरकार ने मदद की लेकिन बहुत धीरे धीरे से किया. सरकार ने हमें बॉर्डर पार करने के बाद मदद किया. बॉर्डर तक हमें कंपनी का आदमी लेकर आया.""अमिताभ और उनके साथी सही-सलामत घर वापस लौटने से ख़ुश हैं और कहते हैं कि अब वे कभी भी इराक़ वापस काम करने नहीं जाएंगे.(बीबीसी हिन्दी के एंड्रॉएड ऐप के लिए आप 

यहां क्लिक कर सकते हैं. आप हमें 

फ़ेसबुक और 

ट्विटर पर फ़ॉलो भी कर सकते हैं.)"
science,"उन्हें ये पुरस्कार व्यस्क शरीर के सेलों को फिरसे भ्रूण स्थिति में प्रोग्राम करने के लिए दिया गया है.नोबेल समिति ने अपनी घोषणा में कहा है कि दोनों ने अपने क्षेत्र में क्रांतिकारी काम किए हैं.जब एक स्पर्म अंडे को फ़र्टीलाइज़ करता है तो एक क़िस्म का सेल बनता है. ये कई बार मल्टीप्लाई होने के बाद एक ऐसे सेल का विकास करता है जो बहुत ही महत्वपूर्ण होता है. ये ऐसे टिश्यू को जन्म देता है जो एक साथ शरीर के नर्व, हड्डी और चमड़ी बनाने में कारगर होता है.लेकिन इसकी ख़ास बात यह है कि एक बार सेल कोई विशेष रूप ले लेता हौ तो फिर इसे बदलना मुश्किल है.जॉन ने 1962 में मेंढक के आंत के सेल से तमाम जेनेटिक जानकारी हासिल की और फिर इसे एक नए मेंढक के अंडे से मिलाया. जिसके बाद एक नए टैडपोल का जन्म हुआ.और ये किसी भी दूसरे सामान्य टैडपोल की तरह ही था.इसी तकनीक से डॉली नाम के भेड़ का क्लोन तैयार हुआ था, जो पहला स्तनधारी क्लोन है.40 साल बाद शिन्या यमनाका ने इससे आगे का रास्ता तय किया. हालांकि उनका रास्ता ज़रूर अलग था. उन्होंने चार जीन को एक साथ त्वचा कोशिकाओं से जोड़ते हुए इसे स्टेम सेल्स में बदल दिया जो एक विशेष क़िस्म की कोशिका में परिवर्तित हो गया. यही उनकी सबसे बड़ी उपलब्धि मानी जाती है.नोबेल पुरस्कार समिति का कहना है कि इस प्रयोग ने हमें ये समझने में मदद की है कि कोशिकाएं और जीवधारी कैसे विकसित हो सकते हैं.समिति का कहना था, ''इस तकनीक ने दुनिया भर के वैज्ञानिकों को एक ऐसे तकनीक से परिचय कराया है जो चिकित्सा के कई क्षेत्रों में काफ़ी महत्वपूर्ण साबित होगा.''वहीं इस सम्मान को पाने वाले यमनाका का कहना है कि उनके लिए नोबेल पुरस्कार पाना  अत्यधिक गर्व की बात है जो बिना गॉर्डन के संभव ही नहीं था.इस तकनीक से इंसानों को दिली राहत मिल सकती है. चिकित्सा विज्ञान के क्षेत्र में इसे एक क्रांतिकारी क़दम माना जा रहा है.क्योंकि इससे दिल की बीमारी को भी क़ाबू में करने में मदद मिलेगी.इस तकनीक का विकास हुआ तो बहुत संभव है कि आगे चल कर हमें कोशिकाओं को बदलने की तकनीक का भी ज्ञान हो जाए.मसलन त्वचा और ब्लड कोशिकाओं से दिमाग़ और दिल की कोशिकाएं तैयार की जा सकती हैं."
entertainment,"इसलिए उनके बहुत सारे निबंधों के बारे में लोगों को बहुत कम जानकारी है. ये निबंध काफ़ी छोटे हैं और अख़बारों के लिए लिखे गए थे.इन्हीं लेखों के संकलन का अंग्रेज़ी में अनुवाद किया है आकार पटेल ने.इस क़िताब 'व्हॉय आई राइट?' का बीते हफ़्ते दिल्ली में अनावरण हुआ.मंटो पर यह क़िताब लिखने का इरादा उन्होंने कब और क्यों किया, पढ़िए ख़ुद आकार पटेल के शब्दों में.मेरी दोस्त सुपर्णा एक क़िताब लिख रही थीं बॉलीवुड पत्रकार दिव्यानी चौबल पर. उन्होंने मुझसे पूछा कि मंटो ने 50, 60 या फिर 70 के दशक में बॉलीवुड के लिए कुछ लिखा था या नहीं?मुझे इतना तो यक़ीन था कि मंटो ने बाबू राव पटेल के बारे में लिखा था और उन्होंने और क्या लिखा था यह जानने के लिए मैंने उनके काम के बारे में पढ़ना शुरू किया.लेकिन उससे पहले मुझे उसका अनुवाद करना पड़ा और इस तरह से मैंने कुछ चुनिंदा निबंधों से यह किताब बनाई.इस किताब में जितने भी निबंध हैं वह काफ़ी छोटे हैं और अख़बारों के लिए लिखे गए थे.मंटो अख़बार के दफ़्तर के बाहर खड़े रहते थे और फ़टाफ़ट एक निबंध लिखकर अपना पैसा लेते थे और निकल जाया करते थे.मंटो किसी फ़िरके के नहीं थे, उनकी अपनी सोच थी और ये सब मैंने उनके लिखे का तर्जुमा करने के बाद जाना.मैं नहीं जानता कि उपमहाद्वीप में ऐसा कोई लेखक हो, ख़ासतौर पर उस वक़्त में, जब सारे लेखक बंटे हुए थे.उनका जो हाथ है वो बहुत हल्का है. यह दूसरी बात है कि हिन्दुस्तान और पाकिस्तान में जो लोग हमारी ज़ुबानों में लिखते हैं, उनमें ये गुण बहुत कम देखने को मिलता है.मंटो इस सोच से लिखते थे कि जो भी वह लिखें, वह लोगों तक पहुंचे.(बीबीसी संवाददाता विदित मेहरा से बातचीत पर आधारित)(बीबीसी हिंदी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)"
sport,"एक में राहुल द्रविड़ की कप्तानी वाले राजस्थान रॉयल्स ने जीत हासिल की, तो दूसरे मैच में रॉयल चैलेंजर्स बंगलौर ने अपना दम दिखाया.रॉयल चैलेंजर्स बंगलौर और पुणे वॉरियर्स इंडिया का मैच इतना रोमांचक रहा कि मैच का फैसला आखिरी गेंद पर हुआ. इस मैच में आतिशी पारियाँ देखने को मिलीं.पहले जहाँ पुणे की ओर से रॉबिन उथप्पा और जेसी राइडर ने बल्ले से बेजोड़ प्रदर्शन किया, तो बंगलौर की ओर से क्रिस गेल, डी वेलियर्स और सौरभ तिवारी ने मोर्चा संभाला.पुणे ने पहले बल्लेबाज़ी करते हुए 20 ओवरों में छह विकेट पर 182 रन बनाए. उथप्पा ने सर्वाधिक 69 रन बनाए, जबकि जेसी राइडर और सैमुएल्स ने 34-34 रन बनाए.जवाब में रॉयल चैलेंजर्स ने कोई अच्छी शुरुआत नहीं की. लेकिन क्रिस गेल एक छोर से जमे रहे. राहुल शर्मा के एक ओवर में पाँच छक्के लगाकर गेल ने मैच का रुख पलट दिया.हालाँकि 81 रन बनाकर गेल के आउट होने के बाद मैच एक बार फिर पुणे की ओर मुड़ता नजर आ रहा था, लेकिन डी वेलियर्स और सौरभ तिवारी ने अपनी टीम को जीत दिला दी.आखिरी ओवर में बंगलौर को जीत के लिए 21 रन चाहिए थे, लेकिन पहले डी वेलियर्स ने दो छक्के लगाए और फिर आखिरी गेंद पर सौरभ तिवारी ने छक्का लगाकर अपनी टीम को छह विकेट से जीत दिला दी. सौरभ तिवारी ने 36 और डी वेलियर्स ने 33 रन बनाए.इससे पहले एक अन्य मैच में राजस्थान रॉयल्स ने डेक्कन चार्जर्स को पाँच विकेट से हरा दिया. इस मैच में भी खूब रन बने, लेकिन आखिरकार जीत मिली राजस्थान को.डेक्कन चार्जर्स ने पहले बल्लेबाजी करते हुए 20 ओवरों में दो विकेट पर 196 रन बनाए. लेकिन इतना रन बनाकर भी वे मैच नहीं जीत पाए.डेक्कन की ओर से जेपी ड्यूमिनी ने सर्वाधिक 58 रन बनाए. शिखर धवन ने 52 रन बनाए. कप्तान संगकारा ने 44 रन बनाए जबकि डेनियल क्रिस्टियन 29 रन बनाकर नाबाद रहे.इतने बड़े स्कोर का पीछा करते हुए राजस्थान ने शानदार शुरुआत की. कप्तान राहुल द्रविड़ और अजिंक्य रहाणे ने एक बार फिर अपनी टीम के लिए अच्छी पारियाँ खेलीं.राहुल द्रविड़ के 42 रन बनाकर आउट होने के बाद राजस्थान की टीम थोड़े दबाव में आई और आवश्यक रन गति भी तेज हुई. रहाणे भी 44 रन बनाकर आउट हो गए.लेकिन इसके बाद ब्रैड हॉज ने मोर्चा संभाला और 21 गेंद पर 48 रन बनाकर अपनी टीम को जीत दिला दी."
international,"करीब 50 देश आज भी इसके साथ अपने संबंध कायम रखे हुए हैं. ये कौन-कौन से देश हैं? और उत्तर कोरिया के साथ कितना नजदीकी संबंध रखते हैं?हालांकि, उत्तर कोरिया से दूरी बनाने वाले देशों की संख्या में लगातार इजाफ़ा हो रहा है लेकिन इस अलगाव के बावजूद इतने देशों के साथ इसके राजनयिक संबंध आश्चर्यजनक हैं.किम जोंग को भाइयों से अधिक बहन पर क्यों भरोसा?आख़िरकार उत्तर कोरिया चाहता क्या है?1948 में अपने गठन के बाद उत्तर कोरिया ने करीब 160 देशों के साथ अपने औपचारिक राजनयिक संबंध कायम किए. 55 देशों में इसके दूतावास और 48 देशों में वाणिज्य दूतावास हैं.ब्रिटेन, जर्मनी, स्वीडन सहित करीब 25 देशों के राजनयिक अब भी उत्तर कोरिया में हैं.उत्तर कोरिया के गठन के बाद इसके साथ सबसे पहले राजनयिक संबंध जोड़ने वाले इसके तत्कालीन कम्युनिस्ट पड़ोसी देश चीन और रूस थे.अमरीका दुनिया भर के देशों पर उत्तर कोरिया के साथ संबंध तोड़ने का दबाव डाल रहा है. संयुक्त राष्ट्र में अमरीका की राजदूत निकी हेली ने ""सभी देशों से संबंध तोड़ने को"" कहा है.स्पेन, कुवैत, पेरू, मैक्सिको, इटली और म्यांमार ने पिछले कुछ दिनों में अपने राजदूतों और राजनयिकों को वहां से हटा लिया है. तो पुर्तगाल, युगांडा, सिंगापुर, संयुक्त अरब अमीरात और फ़िलीपींस ने भी सभी संबंध तोड़ दिये हैं.लेकिन दुनिया भर में उत्तर कोरिया के कई दूतावास व्यापार के लिए खुले रहेंगे.उत्तर कोरिया ने दी परमाणु हमले की चेतावनीकुछ देश पहले से नज़दीक आएइसी बीच कुछ देशों ने तो उत्तर कोरिया के साथ अपने संबंधों को पहले से और मज़बूत बनाया है. उत्तर कोरिया कई अफ्रीकी देशों के साथ निर्माण योजनाओं पर काम कर रहा है और ऊर्जा एवं कृषि क्षेत्र में भी बातचीत चल रही है.हालांकि इनके राजनयिक संबंधों में कई ख़ामियां हैं.उत्तर कोरिया में दुनिया भर के विकसित देशों के अंतरराष्ट्रीय संगठन आर्थिक सहयोग और विकास संगठन (ओईसीडी) के 35 में से केवल छह देशों के दूतावास अब भी मौजूद हैं.अमरीका, जापान और दक्षिण कोरिया ने उत्तर कोरिया के साथ कभी राजनयिक संबंध नहीं स्थापित किए.इसका मतलब यह है कि अमरीका और इसके कुछ क़रीबी सहयोगी उत्तर कोरिया से बाहर आने वाली विचित्र ख़बरों के लिए अन्य देशों पर भरोसा करते हैं.ये ख़बरें जर्मनी, ब्रिटेन और स्वीडन जैसे देशों से आती हैं, जिनके उत्तर कोरियाई दूतावास एक ही परिसर में हैं और ना तो इन्होंने अपने राजदूतों को वापस बुलाया और ना ही वहां के दूतावास को बंद किया है.अपने परमाणु परीक्षण से ही ख़तरे में उत्तर कोरिया?एशिया, यूरोप, मध्य पूर्व और अफ्रीका में उत्तर कोरिया के ये दूतावास आर्थिक रूप से बहुत महत्वपूर्ण हैं. साथ ही संयुक्त राष्ट्र के एकतरफा प्रतिबंधों के जाल से बचने में भी इनका बेहद महत्व है.ये दूतावास पैसों के लिए आत्मनिर्भर हैं और उन पर आरोप है कि वो अवैध कमाई करते हैं.उत्तर कोरिया के यूरोपीय दूतावास के मेजबान ने दूतावास पर स्थानीय व्यापारियों के साथ अवैध बिज़नेस का आरोप लगाया.उत्तर कोरिया के साथ सहानुभूति रखने वाला पाकिस्तान में उत्तर कोरियाई राजनयिक के घर पर हुई चोरी से संदेह हुआ कि वो बड़े स्तर पर शराब के अवैध निर्माण में लगा हो सकता है.दोनों तरफ, खुफिया एजेंसियां एक दूसरे के अधिकारियों पर संदेह करते हैं. वो राजनयिकों पर बारीक नज़र रख रहे हैं और उनकी यात्राओं पर भी.उत्तर कोरिया ने भी काउंटर इंटेलिजेंस के तहत अपने राजनयिकों को लगाया है. इस सभी समस्याओं को देखते हुए स्वाभाविक प्रश्न उठता है कि इस कूटनीति से क्या हासिल होगा?कुछ समाजावादी या कम्युनिस्ट देश जैसे, क्यूबा, वेनेजुएला और लाओस के साथ उत्तर कोरिया का संबंध परस्पर वैचारिक समर्थन जैसा दिखता है.अमरीका को 'लपेट' सकती हैं उ.कोरिया की मिसाइलेंलेकिन इन दिनों, इस तरह के कूटनीतिक रिश्ते परस्पर समान विचारधारा की बजाय अमरीका विरोधी होने की वजह ज़्यादा हैं. यही सीरिया और इरान के मामले में भी है.चाहे वो जहां भी हों उत्तर कोरिया के राजनयिकों से सरकार के समर्थन में और विरोधी विचारों को जबाव देने की उम्मीद की जाती है.कभी कभी इसके लिए वो किसी भी हद तक जाते हैं, उदाहरण के लिए किम जोंग-उन के बाल की आलोचना करने वाले नाइयों की पिटाई का मामला हो.पश्चिमी देश जहां उत्तर कोरिया के दूतावास हैं और जिनकी उत्तर कोरिया में भी मौजूदगी है वो उसके साथ संबंध इसलिए बनाए रखना चाहते हैं क्योंकि उनका मानना है कि कोरियाई समस्या का सबसे अच्छा समाधान कूटनीति ही है.ये दूतावास कभी कभी बहुत महत्वपूर्ण सेवाएं भी दे सकते हैं: जैसे स्वीडिश राजनयिकों को अमरीकी छात्र ओटो वार्मबियर से मिलने की इजाजत दी गयी थी. अमरीकी छात्र ओटो वार्मबियर को 2016 में उत्तर कोरिया में गिरफ़्तार किया गया था और अमरीका लौटने पर उनकी मौत हो गयी थी.'उत्तर कोरियाई मिसाइल की रेंज में आया अमरीका'कम ख़र्च होते हैं उत्तर कोरियाई दूतावास परउत्तर कोरिया में एक पूर्व ब्रिटिश राजदूत कहते हैं कि वहां के दूतावास पर कम ख़र्च होते हैं और एक संभावित अस्थिर स्थिति में अतंरराष्ट्रीय समुदाय की आंख और कान के रूप में काम करने के लिए वो अच्छी स्थिति में होंगे.अमरीकी विदेश मंत्री रेक्स टिलरसन ने संकेत दिया कि अमरीका अब उत्तर कोरिया से बात करने के लिए तभी राजी होगा जब वो बातचीत की मेज पर आने के लिए तैयार हो.लोवी इंस्टीट्यूट के राजनयिक संबंधों के मानचित्र से पता चलता है कि कुछ देश उत्तर कोरिया के साथ अपने संबंध कम कर रहे हैं.वित्तीय संकट के बाद 43 ओईसीडी और जी20 देशों में से केवल आठ देशों ने पिछले दो सालों में उत्तर कोरिया में अपनी गतिविधियों में कमी लाई है.इसके उलट हंगरी, तुर्की और ऑस्ट्रेलिया समेत 20 देशों ने अपने राजनयिक संबंधों में तेज़ी लाई है.इससे यह साफ़ जाहिर है कि उत्तर कोरिया और दुनिया के बाकी देशों के बीच राजनयिक विकल्प अभी समाप्त नहीं हुए हैं.(बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक और ट्विटर पर फ़ॉलो भी कर सकते हैं.)"
sport,इंग्लैंड के चर्चित क्लब मैनचेस्टर यूनाइटेड ने रियाल मैड्रिड  का ये ऑफ़र स्वीकार कर लिया है.मैनचेस्टर यूनाइटेड की वेबसाइट पर जारी एक बयान में कहा गया है-  मैनचेस्टर यूनाइटेड ने रियाल मैड्रिड को ये अनुमति दे दी है कि वह क्रिस्टियानो  रोनाल्डो से बात करे.बयान में यह भी कहा गया है कि ऐसा रोनाल्डो के अनुरोध पर किया  गया है. रोनाल्डो ने क्लब छोड़ने की इच्छा जताई थी.पिछले वर्ष भी रियाल मैड्रिड ने रोनाल्डो को अपने क्लब में लाने  की जी-तोड़ कोशिश की थी. लेकिन मैनचेस्टर यूनाइटेड ने उनका प्रस्ताव ठुकरा दिया था.अब मैनचेस्टर यूनाइटेड ने यह प्रस्ताव स्वीकार कर लिया है. क्लब  का कहना है कि 24 वर्षीय रोनाल्डो के लिए कोई शर्त नहीं रखी गई है और उसे उम्मीद है  कि 30 जून तक ये मामला निपट जाएगा.कोशिशमैड्रिड से बीबीसी संवाददाता स्टीव किंगस्टोन का कहना है कि  रियाल ने अभी रोनाल्डो को ख़रीदने के लिए कोई समझौता होने या मैनचेस्टर यूनाइटेड से  आठ करोड़ पाउंड की क़ीमत पर सहमति के बारे में कोई पुष्टि नहीं की है.गुरुवार को स्पेन में छुट्टी है और इस बारे में गुरुवार को कोई  घोषणा होने की कम ही उम्मीद है.माना जा रहा है कि रोनाल्डो के ट्रांसफ़र से मिलने वाली राशि  क्लब के मैनेजर सर एलेक्स फ़र्ग्यूसन को दी जाएगी ताकि वे क्लब में नए खिलाड़ियों  को लाने में इसका इस्तेमाल कर सके.इसी सप्ताह रियाल मैड्रिड ने ब्राज़ील के चर्चित खिलाड़ी काका  को भी अपने क्लब के लिए साइन किया है. काका इससे पहले इटली के एसी मिलान की ओर से  खेलते थे.माना जा रहा है कि रियाल ने काका को पाँच करोड़ 60 लाख पाउंड  में ख़रीदा है. इससे पहले रिकॉर्ड क़ीमत में बिकने का रिकॉर्ड फ़्रांस के ज़िनेदिन  ज़िदान के नाम था.वर्ष 2001 में रियाल मैड्रिड ने ज़िदान को चार करोड़ 56 लाख  पाउंड देकर अपने क्लब के लिए साइन किया था.अगर रियाल मैड्रिड रोनाल्डो को साइन कर लेता है तो इस साल  चैम्पियंस लीग का फ़ाइनल मैच मैनचेस्टर यूनाइटेड की ओर से उनका आख़िरी मैच होगा.फ़ाइनल मैच में मैनचेस्टर यूनाइटेड की टीम स्पेन के ही एक अन्य  क्लब बार्सिलोना से 2-0 से हार गई थी. रोनाल्डो ने मैनचेस्टर यूनाइटेड 292 मैच खेले हैं और 118 गोल मारे हैं.
india,"वसीम रिज़वी बार-बार इसे लेकर बयान देते हैं और हर बार उनके बयान मीडिया में सुर्ख़िया बनते हैं. लेकिन क्या अयोध्या विवाद का हल इतना सरल है और क्या वसीम रिज़वी के बयान का अदालत में चल रहे मामले और पक्षकारों के बीच हो रही वार्ता में कोई महत्व है?वसीम रिज़वी दावा करते हैं कि बाबरी मस्जिद मीर बाक़ी ने बनवाई थी और इसके आख़िरी मुतवल्ली शिया मुसलमान थे, लिहाज़ा ये शिया संपत्ति है और शिया वक़्फ़ बोर्ड के पास उसके बारे में फ़ैसला लेने का हक़ है.बाबरी मस्जिद विवाद में अब कोर्ट ने क्या कहा?बाबरी विध्वंस: 'नरसिंह राव ने जो किया, सोचकर किया'वहीं बाबरी मस्जिद ऐक्शन कमेटी से जुड़े अधिवक्ता जफ़रयाब जिलानी कहते हैं, ""क़ानूनी तौर पर वसीम रिज़वी के बयानों का कोई महत्व नहीं हैं. 1945 में शिया वक़्फ़ बोर्ड ने बाबरी मस्जिद के शिया वक़्फ़ संपत्ति होने का दावा किया था जिसे 1946 में फ़ैज़ाबाद के सिविल जज ने ख़ारिज कर दिया था और मस्जिद को सुन्नी मस्जिद बताया था.""जफ़रयाब कहते हैं, ""शिया वक़्फ़ बोर्ड को 1989 में हाई कोर्ट में दायर मुक़दमा नंबर पांच में एक पक्ष बनाया गया था, लेकिन उसके बाद से उन्होंने न ही कभी कोई जवाब दाख़िल किया और न ही अदालत में कभी दावा पेश किया. साल 2010 में बाबरी मस्जिद को लेकर फ़ैसला आ गया तब तक उन्होंने हाई कोर्ट में कुछ भी नहीं किया क्योंकि शिया वक़्फ़ बोर्ड मान रहा था कि इस मुक़दमे से उनका संबंध नहीं है.""जफ़रयाब कहते हैं, ""सुप्रीम कोर्ट में दायर याचिका में न ही वो याचिकाकर्ता हैं और न ही प्रतिवादी हैं. वो एक पक्ष तो हैं लेकिन सुप्रीम कोर्ट में उनका कोई दावा नहीं है. मुझे लगता है कि सुप्रीम कोर्ट उनके दावों पर सुनवाई नहीं करेगा.""बाबरी मस्जिद: केस जो अदालत में हैंतो फिर अब यूपी का शिया वक़्फ़ बोर्ड अचानक बाबरी मस्जिद विवाद में सक्रिय क्यों हो गया है? इस सवाल पर वसीम रिज़वी कहते हैं, ""21 मार्च 2017 को सुप्रीम कोर्ट ने कहा कि इस मामले को आपस में तय कर लिया जाए. मैंने इस मामले में सुन्नी वक़्फ़ बोर्ड से कई बार बात की, लेकिन जब वो तैयार नहीं हुए तब हमें ये कहना पड़ा कि ये संपत्ति तुम्हारी नहीं है, तय करने का हक़ हमें है और अब हम तय करेंगे.""वसीम कहते हैं, ""हमने तय किया है कि अयोध्या-फ़ैज़ाबाद में मस्जिद नहीं बननी चाहिए, मस्जिद मुस्लिम बहुल क्षेत्र में वहां से दूर हटकर बन जाए. विवादित जगह पर हिंदू अपना मंदिर बना लें.""वसीम आगे कहते हैं, ""वहां मस्जिद थी, मीर बाक़ी ने बनाई थी, लेकिन जहां फ़साद हो, दो हज़ार से ज़्यादा लोग जिस विवाद में मारे जा चुके हों, हम उस फ़साद को ख़त्म करना चाहते हैं. हम वहां झगड़ा नहीं चाहते. जो ख़ून ख़राबे की जगह हो, शिया मसलक के हिसाब से ऐसी जगह इबादत सही नहीं है.""वसीम कहते हैं, ""अब मस्जिद वहां मौजूद नहीं है. जिस नई मस्जिद को बनाने की बात हो रही है, इंसानियत का सबूत देते हुए और विवाद को ख़त्म करने के लिए हम उसे कहीं और बनाना चाहते हैं. मेरे लिहाज़ से ये शरियत के हिसाब से भी सही है.""शिया सेंट्रल वक़्फ़ बोर्ड एक सरकारी संस्था है जो यूपी में शिया समुदाय से जुड़ी सार्वजनिक संपत्तियों की देखभाल करती है, लेकिन क्या शिया वक़्फ़ बोर्ड शिया मुसलमानों का प्रतिनिधित्व करता है?ऑल इंडिया शिया पर्सनल लॉ बोर्ड से जुड़े यासूब अब्बास कहते हैं, ""शिया वक़्फ़ बोर्ड सरकारी संस्था है और उसके बयान पर हम टिप्पणी नहीं करेंगे, लेकिन ऑल इंडिया शिया पर्सनल लॉ बोर्ड का पक्ष बिलकुल स्पष्ट है. बाबरी मस्जिद विवाद में हम मुस्लिम पर्सनल लॉ बोर्ड और बाबरी मस्जिद समिति के साथ हैं. हम हमेशा से उनके साथ रहे हैं.""अब्बास कहते हैं, ""बाबरी मस्जिद के मुद्दे पर जो आम मुसलमानों की आवाज़ है वही शिया पर्सनल लॉ बोर्ड और शिया मुसलमानों की आवाज़ भी है.""अब्बास कहते हैं, ""हम बाबर के ख़िलाफ़ हो सकते हैं, औरंगज़ेब के ख़िलाफ़ हो सकते हैं, मुग़ल बादशाहों के ख़िलाफ़ हो सकते हैं, लेकिन मस्जिद के मुद्दे पर हम मस्जिद के साथ हैं. ""अयोध्या भूल नहीं पायेगा बाबरी के इस मुद्दई को - BBC हिंदीवहीं मुस्लिम समुदाय की ओर से बाबरी मस्जिद विवाद में प्रमुख पक्षकार रहे हाशिम अंसारी के बेटे इक़बाल अंसारी कहते हैं कि वसीम रिज़वी को कोई गंभीरता से नहीं लेता है, उनकी बात को कोई नहीं सुनेगा.अंसारी कहते हैं, ""वो हिंदू मुसलमानों और शिया-सुन्नी के बीच नफ़रत फैलाने की बातें कर रहे हैं. बाबरी मस्जिद का मुद्दा एक बड़ा मुद्दा है, लोग इससे राजनीति करते हैं. जब भी चुनाव आता है तमाम तरह के लोग चले आते हैं और मंदिर बनाने के नाम पर वोट मांग लेते हैं. यहां कोई भी मुद्दे के समाधान के लिए नहीं आता है बल्कि सब राजनीति करने आते हैं.""अंसारी कहते हैं, ""मामला सुप्रीम कोर्ट में है. आपसी सुलह-समझौते की बात भी हुई है. लेकिन समझौता तब होता है जब दोनों पक्ष थोड़ा-थोड़ा पीछे हटते हैं, लेकिन वसीम रिज़वी तो लखनऊ में मस्जिद बनाने की बात करते हैं जो हमें स्वीकार नहीं है. मामला सुप्रीम कोर्ट में है और अब जो अदालत तय करेगी वही होगा.""अंसारी कहते हैं, ""ये विवाद 70 साल से चल रहा है, अब तक ये कहां थे? इन्हें शिया-सुन्नी में विवाद को भड़काने के लिए लाया गया है. ये अयोध्या आते हैं तो मुसलमान पक्ष से बात नहीं करते हैं बल्कि चुपचाप कुछ लोगों से मिलकर चले जाते हैं. ""(बीबीसी हिन्दी के एंड्रॉएड ऐप के लिए यहां क्लिक करें. आप हमें फ़ेसबुक और ट्विटर पर भी फ़ॉलो कर सकते हैं.)"
international,"बताया जाता है कि परिजन अपनी पसंद के लड़के से शादी करने के उसके फ़ैसले से नाराज़ थे.30 साल की फरज़ाना पर ईंटों से वार किया गया. उनका संबंध पंजाब की फ़ैसलाबाद तहसील के जड़ावालां से था और उन्होंने कुछ समय पहले घर से भाग कर अपनी मर्ज़ी से मुहम्मद इक़बाल से शादी की थी.फ़रज़ाना अपने पति इक़बाल के साथ मंगलवार की सुबह लाहौर हाई कोर्ट में मुक़दमे की सुनवाई के लिए आ रही थीं कि जजेज़ गेट के पास पहले से ही उनके दो भाई, पिता और उनके पूर्व मंगेतर घात लगाए बैठे थे.जैसे ही फ़रज़ाना अदालत के अहाते में दाख़िल होने लगीं तो ये लोग उन्हें घसीट कर दूसरी तरफ़ ले गए और चंद ही लम्हों में उनके सिर पर ईंट मार-मार कर उनकी जान ले ली.पुलिस अधिकारी उमर चीमा के अनुसार आस-पास मौजूद पुलिसकर्मी फ़रज़ाना को छुड़ाने के लिए दौड़े भी लेकिन चार हमलावरों के अलावा भी कुछ और लोग उनके साथ थे, जिनके पास हथियार भी थे. उनकी पुलिस से भी हाथापाई हुई और जितनी देर में पुलिस ने पिस्तौल छीनी, फ़रज़ाना मर चुकी थीं.पुलिस ने फ़रज़ाना के पिता अज़ीम को गिरफ़्तार कर लिया है जबकि बाक़ी लोग फ़रार होने में कामयाब हो गए. पुलिस उनकी गिरफ़्तारी के लिए छापे मार रही है.फ़रज़ाना के पति ने उनके पिता, दो भाइयों और पूर्व मंगेतर समेत 15 लोगों के ख़िलाफ़ मामला दर्ज कराया है.फ़रज़ाना की शादी के बाद उनके घर वालों ने अपहरण का मामला दर्ज कराया था, लेकिन फ़रज़ाना ने पुलिस को बताया कि मोहम्मद इक़बाल के साथ उन्होंने मर्ज़ी से शादी की है.इसके बाद फ़रज़ाना के पति ने हाईकोर्ट में दरख्वास्त दी थी कि उनके ख़िलाफ़ अपहरण का मामला ख़त्म किया जाए. इसी सिलसिले में वह मंगलवार को अदालत आ रहे थे कि उन पर हमला हो गया.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)"
sport,"आईसीसी ने कहा है कि उसे जूडिशियल कमिश्नर गॉर्डन लुइस का आदेश मिल गया है.गॉर्डन लुइस ने फ़ैसला दिया था कि एंडरसन और जडेजा 'कोड ऑफ़ कंडक्ट' के उल्लंघन के दोषी नहीं हैं. ये मामला दोनों खिलाड़ियों के बीच 'ट्रेंट ब्रिज' में भारत-इंग्लैंड के बीच पहले टेस्ट में हुई झड़प का था.मंगलवार को जारी बयान में आईसीसी ने कहा है, ""आईसीसी के मुख्य कार्यकारी डेविड रिचर्डसन के पास ये फ़ैसला करने के लिए सात दिन यानी 10 अगस्त तक का वक़्त है कि वो जूडिशियल कमिश्नर के फ़ैसले के ख़िलाफ़ अपील करें या नहीं.""इससे पहले मैच रेफ़री डेविड बून ने जडेजा के बर्ताव को खेल की भावना के अनुरूप नहीं पाया था और उनकी आधी मैच फ़ीस काटने का आदेश दिया था. जिसके ख़िलाफ जडेजा ने अपील की थी.(बीबीसी हिंदी का ऐंड्रॉयड मोबाइल ऐप 

यहां डाउनलोड करें. आप बीबीसी हिंदी से 

फ़ेसबुक और 

ट्विटर पर भी जुड़ सकते हैं.)"
india,"अन्ना हजारे ने बुधवार को एक संवाददाता सम्मेलन में कहा, ""मैं दीदी (ममता बनर्जी) को एक व्यक्ति या पार्टी के रूप में समर्थन नहीं दे रहा हूं, बल्कि समाज और देश के प्रति उनके जो विचार हैं, उसको मेरा समर्थन है.""इससे पहले अन्ना हजारे अपने सहयोगी रहे अरविंद केजरीवाल के राजनीतिक दल आम आदमी पार्टी का समर्थन करने से यह कहते हुए इनकार कर चुके हैं कि वह खुद को राजनीति से अलग रखेंगे.ताजा घटनाक्रम में अन्ना ने कहा कि, ""मैंने अगर पहली बार देश और समाज के बारे में सोचने वाला व्यक्ति देखा तो वह दीदी हैं. इसलिए मैं उन्हें सपोर्ट कर रहा हूं.""उन्होंने कहा, ""एक मुख्यमंत्री होने के नाते वह अपना जीवन आलीशान तरीके से बिता सकती थीं, जैसा कि कई मंत्री बिता रहे हैं, लेकिन वह एक छोटे से कमरे में रहती हैं और सादा जीवन बिताती हैं.""इससे पहले अन्ना हजारे अरविंद केजरीवाल के बारे में कह चुके हैं कि उन्हें देश और समाज की चिंता नहीं रही, अब उन्हें सिर्फ सत्ता की चिंता है.अन्ना ने कहा कि उन्होंने देश के बेहतर भविष्य के लिए सभी पार्टियों से 17 मुद्दों पर समर्थन मांगा था लेकिन उन्हें सिर्फ ममता बनर्जी ने ही समर्थन दिया. हालांकि इनमें कई मुद्दे ऐसे हैं, जिन पर कई राजनीतिक दल सहमत हो गए हैं. ममता बनर्जी ने अन्ना हजारे के जिन 17 मुद्दों को अपनाने की बात कही है, उनमें से कुछ प्रमुख मुद्दे इस तरह हैं-(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)"
entertainment,"चार्ली चैपलिन का निधन 88 साल की उम्र में 1977 में क्रिसमस के दिन हुआ था. चैपलिन के दफ़्न होने के तीन महीने बाद उनकी क़ब्र से शव चोरी हो गया था. चोरों ने ऐसा उनके परिवार वालों से पैसा वसूलने के लिए किया था.  कम्यूनिस्ट नहीं थे चार्ली चैपलिन1940 में चार्ली चैपलिन ने हिटलर पर 'द ग्रेट डिक्टेटर' फ़िल्म बनाई थी. इसमें उन्होंने हिटलर की नक़ल करते हुए उनका मज़ाक बनाया था. चार्ली चैपलिन को 1973 में 'लाइम-लाइट' में बेस्ट म्युज़िक के लिए ऑस्कर अवॉर्ड मिला था. यह फ़िल्म 21 साल पहले बनी थी, लेकिन इसका प्रदर्शन लॉस ऐंजिलिस में 1972 से पहले नहीं हुआ था. यहां प्रदर्शन के बाद इस फ़िल्म का नामांकन ऑस्कर के लिए हो पाया था. 1975 में महारानी एलिज़ाबेथ द्वितीय ने चार्ली चैपलिन को नाइट की उपाधि दी. चार्ली चैपलिन का बचपन काफी मुश्किलों और ग़रीबी से भरा हुआ था. बेपरवाह और शराबी पिता के कारण इनका परिवार बुरी तरह से तबाह हो गया था. चैपलिन की ग़रीब मां पागलपन की शिकार हो गई थीं. इसका नतीजा यह हुआ कि चैपलिन को सात साल की उम्र में एक आश्रम में जाना पड़ा था.स्कूल से पढ़ाई छूटने के बाद चैपलिन 13 साल की उम्र में मनोरंजन की दुनिया में आए. डांस के साथ चैपलिन ने स्टेज प्ले में भी हिस्सा लेना शुरू किया.    इसके ठीक बाद चैपलिन को अमरीकी फ़िल्म स्टूडियो के लिए चुना गया. यहां से चैपलिन दुनिया भर में मूक फ़िल्मों के बादशाह के रूप में उभरे.   (बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक और ट्विटर पर फ़ॉलो भी कर सकते हैं.)  "
india,"यह मामला रीवा के संजय गाधी मेमोरियल अस्पताल का है.अस्पताल के सहायक अधीक्षक डॉ एसके पाठक कहते हैं, ""हालांकि यह शोध का विषय है कि ऐसा क्यों हुआ, लेकिन गर्भ रोकने के लिए ज़्यादा मात्रा में दवाइयों का इस्तेमाल भी इसका कारण हो सकता है.""रविवार रात को 28 वर्षीय अंजू कुशवाहा को अस्पताल लाया गया. अंजू सतना जिले के रन्नैही थाना क्षेत्र के ग्राम कोठी की रहने वाली हैं.दस मृत भ्रूणों को जन्म देने के बाद अंजू की हालत बेहद ख़राब हो गई थी.डॉ पाठक ने बीबीसी को बताया कि उनकी हालत में अब सुधार है.अंजू का विवाह मजदूरी करने वाले संतोष से दस साल पहले हुआ था. इन दस वर्षो में अंजू को कोर्इ संतान नहीं हो पाई.करीब चार माह पहले अंजू को पेट में दर्द हुआ तो उनके पति संतोष उन्हें अपने गांव कोठी के प्राथमिक स्वास्थ्य केन्द्र ले गए. वहां मौजूद नर्स ने उन्हें बड़े दवाखाने ले जाने की सलाह दी.इसके बाद वे अपनी पत्नी को सतना के सरकारी अस्पताल ले गए. सरकारी अस्पताल में जाँच करने के बाद दवा लिखकर उन्हें छुट्टी दे दी गई.लेकिन इसके बाद भी उनकी हालत में सुधार नहीं होने पर पति संतोष अंजू को जबलपुर ले गए. डाक्टरों द्वारा सोनोग्राफी कराए जाने पर उनके पेट में एक से अधिक भ्रूण दिखे.अंजू के पति को जबलपुर के डाक्टरों द्वारा सलाह दी गई कि वो तत्काल 'फ़ीटल रिडक्शन' करा लें. यह एक ऐसी पद्धति है जिसमें डाक्टर दवार्इ के माध्यम से एक भ्रूण को बचाते हुए शेष को नष्ट कर देते हैं. महिला का पति इसके लिए तैयार नहीं हो पाया.रविवार रात करीब ग्यारह बजे अंजू के पति उन्हें लेकर मेडिकल कॉलेज के संजय गांधी अस्पताल लेकर आए. सेतिन रास्ते में ही अंजू ने नौ भ्रूण को जन्म दे दिया था. संतोष सभी नौ भ्रूणों को तौलिए में लपेट कर अस्पताल तक लाए थे.इन भ्रूण की आयु करीब बारह सप्ताह थी. सभी भ्रूण मृत अवस्था में ही गर्भ से बाहर निकले थे. दसवें भ्रूण को अस्पताल में गर्भाशय से निकाला गया.डाक्टर पाठक के मुताबिक बांझपन मिटाने के नाम पर महिला का काफ़ी उपचार किया गया था.वे बताते हैं, ""हो सकता है कि उसका आईवीएफ ट्रीटमेंट भी किया गया हो.""पाठक के मुताबिक, ""अंजू के मेडिकल रिकार्ड का अध्ययन किया जा रहा है, हालांकि उसके परिजनों ने डाक्टरों को ऐसे किसी भी ट्रीटमेंट लेने से इनकार किया हैं. हां उन्होंने यह जरूर बताया कि बच्चा ठहराने के लिए सतना के एक डाक्टर ने कुछ दवाएं दी थी.""(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)"
india,"

अफ़ज़ल गुरु की दिल्ली की तिहाड़ जेल में हुई फांसी के बाद शुरु हुए प्रर्दशनों के चलते पूरी कश्मीर घाटी में शनिवार को कर्फ्यू लगा दिया गया था.अफ़ज़ल गुरु के परिवार वाले 


अफ़ज़ल के शव को अंतिम संस्कार के लिए गुरु के पैतृक शहर सोपोर लाने की मांग कर रहे हैं.  शनिवार सुबह से ही पूरे भारत प्रशासित कश्मीर में इंटरनेट बंद है और सभी ज़िलों में कर्फ्यू लगा हुआ है.प्रत्यक्षदर्शीयों के अनुसार गुरु के पैतृक शहर सोपोर में सैकड़ों युवा प्रर्दशन करते सड़कों पर उतर आए.भारतीय अर्ध सैनिक बल सीआरपीएफ़ के उपर आरोप है कि उनके गोलीचालन में रविवार शाम दो लोग मारे गए.सोमवार को मारे गए लोगों के अंतिम संस्कार में हज़ारों लोग शामिल हुए. यह लोग भारत से आज़ादी के नारे लगा रहे थे.एक युवा प्रर्दशनकारी जाफ़र अनीस को प्रर्दशन के दौरान बेहोश होने के बाद जब अस्पताल ले जाया गया तो डॉक्टरों ने कहा कि उन्हें, “दिल का हल्का दौरा पड़ा है.”प्रत्यक्षदर्शीयों के अनुसार बंदीपुरा में पुलिस कार्रवाई से मची भगदड़ के कारण एक युवा की नदी में डूब कर मौत हो गई.जनाक्रोश फ़ैलने के डर से सुरक्षा के इंतज़ाम और कड़े कर दिए गए हैं.सोपोर निवासी फ़ारुख अहमद के अनुसार पुलिस पैदल लोगों को भी सड़कों पर नहीं आने दे रही है."
science,"कोल्क का ऐप अन्य सोशल नेटवर्क के पब्लिक लोकेशन डेटा का इस्तेमाल करता है.यह फ़ोरस्क्वायर और इंस्टाग्राम की मदद से आपके जानने वालों की स्थिति बताता है.उपभोक्ता चुनिंदा लोगों के आसपास होने पर अलर्ट की सुविधा का चुनाव कर सकते हैं.'एंटी सोशल' होने के बढ़ते चलन में यह नवीनतम ऐप है, जिससे आप परिचित लोगों से खुद को छिपा सकते हैं.स्नैपचैट ऐप तस्वीरों और वीडियो के देखे जाने के कुछ सेकेंड बाद डिलीट कर देता है. तो सिक्रेट ऐप की मदद से आप अपनी पहचान जाहिर किए बिना मैसेज भेज सकते हैं. इस तरह के मोबाइल ऐप बेहद लोकप्रिय हो रहे हैं.वॉट्सऐपकी निजी मैसेजिंग सेवा को हाल ही में फ़ेसबुक ने करीब 19 अरब डॉलर क़ीमत में ख़रीदा है, यह आने वाले समय में ऑनलाइन होने वाली निजी बातचीत में बदलाव का संकेत देता है.क्लोक का ऐप खुद को ऐसे तरीके के रूप में पेश करती है जिससे आप सहकर्मियों और जिनसे आप नहीं मिलना चाहते उनसे बचने की सहूलियत देता है.इस ऐप को प्रोग्रामर ब्रायन मूरे और वायरल होने वाली न्यूज़ साइट बज़फीड के पूर्व क्रिएटिव डायरेक्टर क्रिस बैकर ने बनाया था.क्रिस बैकर ने 

वाशिंगट्न पोस्ट को बताया कि उनकी सेवा सोशल नेटवर्किंग की विशिष्ट दिशा में काम करती है.उन्होंने कहा, ""मेरा व्यक्तिगत तौर पर मानना है कि हमने बड़े सोशल नेटवर्क के प्रति निराशा देखी है.""वह कहते हैं, ""ट्विटर और फ़ेसबुक जैसी चीज़ें लोगों से भरी पड़ी हैं, जहाँ सारे लोग एकसाथ मौजूद हैं...मैं सोचता हूँ कि एंटी-सोशल सामग्री बढ़ रही है. आप भविष्य में आप इस तरह की और ज़्यादा प्रोजेक्ट्स देखेंगे.""ऐप मैग्ज़ीन के प्रमुख संपादक निक जोंस ने बीबीसी को बताया कि वह इस विचार से सहमत नहीं है, हालांकि यह आकर्षक है.जोंस कहते हैं, ""यह किसी हथकंडे की तरह प्रतीत होता है. लेकिन इसका इस्तेमाल मैं खुद कर सकता हूँ.""वह बताते हैं कि इस तरह के ऐप उपभोक्ताओं की भारी माँग के कारण नहीं विकसित किए जा रहे हैं, ऐप डेपलपर्स सोशल-मीडिया मार्केट की बची हुई जगहों को भरने की कोशिश कर रहे हैं.उनके अनुसार, ""लोग अपने ऐप में विविधता लाते हैं, विशिष्ट बनाते हैं और उस ऐप को फ़ेसबुक को बेचकर अच्छा पैसा बनाने की कोशिश करते हैं.""हालांकि वह स्वीकार करते हैं, ""निजता का लोगों के लिए अपना महत्व है. यह बेहद आकर्षक है.(बीबीसी हिंदी का एंड्रॉयड मोबाइल ऐप डाउनलोड करने के लिए 

यहां क्लिक करें. आप ख़बरें पढ़ने और अपनी राय देने के लिए हमारे 

फ़ेसबुक पन्ने पर भी आ सकते हैं और 

ट्विटर पर फ़ॉलो भी कर सकते हैं.)"
entertainment,"इस बात का जवाब देते हुए उन्होंने बीबीसी से कहा, ""मैं सिंगल हूं लेकिन प्यार के लिए फ़िलहाल कतई तैयार नहीं हूं. क्योंकि इस फ़़ील्ड में प्यार क्या दोस्ती के लिए वक़्त नहीं मिलता. मेरा पूरा फ़ोकस काम पर है.""लेकिन पिछले दो साल से तो उनकी कोई फ़िल्म आई नहीं आई. फिर वो भला कहां व्यस्त रहीं.इसका जवाब देते हुए नरगिस कहती हैं, ""मैं विज्ञापनों की शूटिंग में व्यस्त रही. कई पत्रिकाओं के लिए फ़ोटो शूट किए और अपनी हिंदी पर भी काम करती रही.""अपने बारे में आ रही तमाम ख़बरों पर उनकी क्या प्रतिक्रिया रहती है.इस पर नरगिस का जवाब था, ""पहले मैं काफी परेशान हो जाती थी. लेकिन धीरे-धीरे समझ गई कि स्टार होने की ये क़ीमत तो निभानी पड़ेगी. लोगों को अपना पेपर तो बेचना ही पड़ेगा.""फिलहाल नरगिस अपनी फ़िल्म 'मद्रास कैफे' के प्रमोशन में व्यस्त हैं.इस फ़िल्म में वो एक पत्रकार के रोल में दिखेंगी.इसके निर्माता जॉन अब्राहम जो फ़िल्म में नायक की भूमिका में हैं. इसका निर्देशन शूजित सरकार ने किया है.नरगिस बताती हैं, ""फ़िल्म में मैंने काफी मुश्किल परिस्थितियों में भी शूटिंग की है. मैं एक ऐसी पत्रकार का किरदार निभा रही हूं जो युद्धग्रस्त परिस्थितियों में ख़बरों को कवर कर रही है.""'मद्रास कैफ़े' 23 अगस्त को रिलीज़ हो रही हैइसके अलावा नरगिस ने आने वाली फ़िल्म 'फटा पोस्टर निकला हीरो' में एक आइटम डांस भी किया है.इसके बारे में उन्होंने बताया, ""मैं डांस करने से पहले ख़ासी नर्वस थी. मुझे शाहिद कपूर जैसे बेहतरीन डांसर के साथ जो डांस करना था. साथ ही इसमें काफी लटके झटके भी थे. लेकिन मेरी मेहनत का अच्छा परिणाम आया है.""नरगिस फ़करी एक भारतीय पिता और अमरीकन मां की संतान है. फ़िल्मों में आने से पहले वो मॉडलिंग किया करती थीं.रणबीर कपूर के साथ इम्तियाज़ अली निर्देशित 'रॉक स्टार' से उन्होंने अपना बॉलीवुड करियर शुरू किया था.(बीबीसी हिन्दी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं.)"
science,"स्मार्टफ़ोन को फटाफट चार्ज करने वाली तकनीक का प्रदर्शन पहली बार साल 2015 में किया गया था.इसराइल के स्टार्टअप स्टोरडॉट ने अपनी फ्लैशबैटरी को लास वेगास में सीईएस टेक शो में दिखाया था.स्टार्टअप के मुख्य कार्यकारी डोरोन मायर्सडोर्फ़ ने बीबीसी को बताया कि उम्मीद है कि इसका उत्पादन साल 2018 में शुरू हो सकता है.हालाँकि एक तकनीकी विश्लेषक बेन वुड ने इस दावे पर संदेह जताया है.मायर्सडोर्फ़ ने कहा कि वो ये नहीं बता सकते कि कौन सी कंपनी उनकी तकनीक का इस्तेमाल कर स्मार्टफोन बनाएगी.साल 2015 में उन्होंने बीबीसी से कहा था कि उनकी कंपनी की बैटरी में ऐसी सामग्री का इस्तेमाल किया गया है जो इसे परंपरागत बैटरियों से अलग करती है. यानी इस प्रक्रिया में एनोड से कैथोड को आयंस तेज़ी से ट्रांसफर होते हैं और बैटरी जल्द चार्ज होती है.स्मार्टफ़ोन बैटरी की लाइफ़ होगी डबलस्मार्टफ़ोन की पुरानी बैटरी आ सकती है कामदावा किया गया है कि इस तकनीकी में नैनो मटीरियल का इस्तेमाल किया गया है.हालाँकि तब दिखाए गए बैटरी के कुछ नमूने अधिकतर स्मार्टफोन बैटरियों की तुलना में मोटे थे, लेकिन अब मायर्सडोर्फ़ का दावा है कि बैटरी में बाज़ार में आने के लिए तैयार है.(बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक और ट्विटर पर फ़ॉलो भी कर सकते हैं.)"
sport,"क्वालिफाइंग से मुख्य दौर में पहुंचे सोमदेव ने स्लोवाकिया के लुकास लैको को तीन घंटे 11 मिनट तक चले मैराथन मुक़ाबले में 4-6 6-1 6-2 4-6 6-4 से हराया.तीसरे सेट के बाद बारिश के कारण यह मैच चार घंटे तक रुका रहा.सोमदेव ने पहला सेट गंवाने के बाद शानदार वापसी करते हुए अगले दो सेट जीते. लेकिन फिर वह चौथा सेट हार गए.निर्णायक पांचवें सेट में एक वक़्त स्कोर 4-4 से बराबरी पर था लेकिन 28 साल के सोमदेव ने अगले गेम में लैको की सर्विस तोड़ी.फिर अपनी सर्विस बरक़रार रखते हुए अगले दौर का टिकट कटा लिया.सोमदेव का दूसरे दौर में 20वीं सीड इटली के आंद्रेस सेप्पी से मुक़ाबला होगा.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)"
india,"चाहे वो भारतीय जनता पार्टी नेता गिरिराज सिंह हों, समाजवादी पार्टी के आज़म ख़ान, या नेशनल कांफ्रेस के फ़ारुक़ अब्दुल्ला या फिर योग गुरु बाबा रामदेव. चुनाव प्रचार के दौरान नेता और कई हार उनके समर्थक एक से एक भड़काऊ और विवादास्पद बयान दे रहे हैं.बीबीसी ने सोशल मीडिया के ज़रिए लोगों से जानना चाहा कि उनकी नज़र में कौन सा बयान सबसे आपत्तिजनक है और क्यों?

चुनाव: कांग्रेस और बीजेपी में तेज़ होते शब्दों के तीरभाजपा नेता गिरिराज सिंह ने चुनावी भाषण के दौरान नरेंद्र मोदी के विरोधियों को 'पाकिस्तान परस्त' बताया और कहा था कि नरेंद्र मोदी के विरोधियों को पाकिस्तान जाना होगा. वहीं सपा नेता आजम ख़ान ने कहा था, ""करगिल में युद्ध जीतने वाले हिंदू सैनिक नहीं थे बल्कि जिन लोगों ने हमारी जीत सुनिश्चित की, वे मुस्लिम सैनिक थे.""आज कल योग गुरु रामदेव के कांग्रेस उपाध्यक्ष राहुल गांधी पर दिए गए बयान की ख़ासी चर्चा है. उन्होंने कहा कि कांग्रेस उपाध्यक्ष राहुल गांधी दलितों के घर हनीमून और पिकनिक मनाने जाते हैं.वहीं केंद्रीय मंत्री फ़ारुक़ अब्दुल्ला ने अपने बयान में कथित तौर पर कहा था कि 'मोदी को वोट करने वालों को समंदर में डूब जाना चाहिए'.कांग्रेस के इमरान मसूद और विश्व हिंदू परिषद के प्रवीण तोगड़िया के बयान भी ख़ूब चर्चा में रहे. अमित शाह को तो अपने बयान के लिए चुनाव आयोग से माफ़ी तक मांगनी पड़ी थी.सोशल मीडिया के सबसे ज़्यादा लोग बाबा रामदेव के बयान से आहत नज़र आए.करण कुमार यादव ने बीबीसी के फ़ेसबुक पेज पर टिप्पणी करते हुए लिखा, ""मुझे यदुवंशी बाबा रामदेव का बयान सबसे ज़्यादा आपत्तिजनक लगता है, क्योंकि बाबा रामदेव ने दलित और निचले वर्ग के सभी ग़रीबों को ऐसा भाषण देकर बेइज़्ज़त किया है.""तो दूसरी तरफ अरुण मिश्रा का कहना है, ""बाबा रामदेव का बयान इसलिए सबसे अनुचित माना जाना चाहिए क्योंकि यह महिलाओं के ख़िलाफ़ है, दलितों के ख़िलाफ़ है, ग़रीबों के ख़िलाफ़ है. यह एक घटिया बयान है. इससे बाबा रामदेव की विकृत मानसिकता का पता चलता है.""

'लोग बनारस पाप धोने आते हैं, मोदी का पता नहीं'उन्होंने आगे कहा कि भाजपा के समर्थक नेटवर्क और सोशल मीडिया पर जिस तरह की टिप्पणियां कर रहे हैं वह इनके घटिया स्तर को दर्शाता है. वे कहते हैं कि ये टिप्पणियां न केवल अशिष्ट और बेतुकी हैं बल्कि मूर्खतापूर्ण भी हैं.लोकेंद्र सिंह तो बाबा रामदेव के बयान को आपत्तिजनक ही नहीं, शर्मनाक भी मानते हैं. उनके अनुसार उनका बयान 25 करोड़ दलितों की आत्मा को नश्तर की तरह चुभा है और एक ग़ैर राजनीतिक शख्सियत होते हुए भी वे दलितों पर तीर चला रहे हैं.सोशल मीडिया के कुछ लोग ऐसे भी हैं जो भाजपा नेता गिरिराज सिंह के बयान को सबसे भड़काऊ मानते हैं.होमियोपैथ डॉक्टर तैय्यब को लगता है कि गिरिराज सिंह का नरेंद्र मोदी के विरोधियों को 'पाकिस्तान परस्त' बताने वाला बयान सबसे घटिया है.तैय्यब कहते हैं, ""इस चुनाव में कुछ ज़्यादा ही भड़काऊ भाषा का इस्तेमाल हो रहा है. मोदी का विरोध करने वालों को पाकिस्तान भेजा जाए कह कर गिरिराज सिंह ने तो हद ही पार कर दी. रामदेव ने राहुल और दलितों के ख़िलाफ़ भाषण देते हुए अपना असली चेहरा दिखा दिया है.""

बीबीसी हैंगआउट: चुनाव को लेकर क्या है युवा कश्मीरियों की सोच?आज़म ख़ान के बयान को सबसे ज़्यादा आपत्तिजनक मानने वालों में से राहुल कुमार कहते हैं, ""सबसे ज़्यादा आपत्तिजनक बयान आज़म ख़ान का था क्योंकि उन्होंने वोट बैंक बढ़ाने के लिए इस देश के वीर सैनिकों को भी बांटना चाहा. मेरी राय में करगिल की जंग किसी ख़ास धर्म के लोगों ने नहीं, बल्कि भारत के जवानों ने जीती थी. अगर सैनिक भी आज़म ख़ान को फॉलो करने लगे तो देश की सुरक्षा और अखंडता खतरे में आ जाएगी.""नेशनल कांफ्रेंस के नेता फ़ारुक़ अब्दुल्ला के 'समंदर में डूबने' और सांप्रदायिकता वाले बयान को अरविंद सिंह युगांधर सबसे बुरा बयान मानते हैं.युगांधर कहते हैं, ""फ़ारुक़ अब्दुल्ला द्वारा दिये गए बयान पर देशद्रोह का मामला बनता है. संवैधानिक रूप से भी देशद्रोह से बड़ा कोई जुर्म नहीं है. इसलिए कह सकते हैं कि बुरे से बुरे बयानों में ये सबसे बुरा बयान था.""बंगलौर से प्रह्लाद चौधरी ने फ़ेसबुक पर अपनी राय ज़ाहिर करते हुए लिखा, ""फ़ारुक़ अब्दुल्ला का बयान तो देश को चौंकाने वाला है. ये कश्मीर को पाकिस्तान के हवाले करने जैसा बयान है जो देश के लिए ख़तरनाक है.""रविंद्र सिंह हादा कहते हैं, ""हमारी नज़र तो चुनाव आयोग के पक्षपातपूर्ण रवैये पर है ? देखते हैं फ़ारुक़ पर क्या कार्रवाई होती है.""वहीं कई लोग ऐसे हैं जो मानते हैं कि सभी नेताओं का बयान ग़लत है, चाहे वो कोई भी हो.रुप नगोत्रा का कहना है, ""इन सारे तथाकथित नेताओं के बयान बेहद ग़ैर ज़िम्मेदाराना हैं. ये एकदूसरे का अपमान करने के लिए किसी भी हद तक जा सकते हैं. ये लोग ऐसा इसलिए करते हैं ताकि सुर्खियों में रह सके. ये इनका राजनीतिक स्टंट है. ऐसे बयान हमारे देश के भविष्य के लिए शुभ संकेत नहीं है.""

क़ानूनी राय लेने के बाद ही रामदेव पर कार्रवाई: पुलिसतो मयंक थपलियाल इन नेताओं पर कटाक्ष करते हुए कहते हैं कि ये वही लोग हैं जो पहले तो शुचिता, मर्यादा और लोकतांत्रिक भाषा का वास्ता देते हैं और फिर रैलियों में बोलते समय अपने दिए प्रवचन ही भूल जाते हैं.अब्दुल्ला ख़ान का तो कहना है कि ये पब्लिक सब जानती है कि भाजपा के पास हिंदुत्व के अलावा कोई मुद्दा नहीं है जबकि मुकेश मिश्रा लोकतंत्र के लिए इस तरह की भाषा को बहुत ख़तरनाक मानते हैं.दूसरी ओर मवेज कोतनाला की राय है कि कोई भी व्यक्ति देश से ऊपर नहीं है. वे आगे कहते हैं कि ये नेता आज ग़लत बोल देते हैं, कल प्रेस के ऊपर आरोप लगाते हैं फिर जब कहीं दाल नहीं गलती तो माफ़ी मांग लेते हैं.अनीस खान ऐसे बयानों को घटिया स्तर की राजनीति की श्रेणी में रखते हैं.

ग़लत बयान पर गिलानी माफी मांगें: भाजपामहफूज अहमद इन बयानों हिंदू-मुस्लिम एकता के लिए ख़तरनाक मानते हैं. वे कहते हैं, ""हम हिंदू-मुस्लिम मिलकर इन सब का विरोध करना चाहिए. हिंदू और मुस्लिम सब अच्छे लोग हैं. हमारी एकता ज़िंदाबाद.""(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)"
science,"दक्षिण अफ्रीका में सफल ट्रायल के बाद इसे कंपनी ने लॉन्च किया है. यह टेक्नॉलॉजी ठीक उसी तरह काम करती है जैसे मोबाइल फोन पेमेंट टेक्नॉलॉजी.यूजर को खरीददारी के समय सेंसर के ऊपर अपनी उंगलियां रखनी होंगी.सुरक्षा विशेषज्ञों का कहना है कि फिंगरप्रिंट का इस्तेमाल हैंकिंग के लिहाज से पूरी तरह से फूलप्रूफ तो नहीं, लेकिन ये बॉयोमेट्रिक टेक्नॉलॉजी का अच्छा इस्तेमाल जरूर है.मास्टरकार्ड के सेफ्टी और सिक्यॉरिटी मामलों के चीफ अजय भल्ला कहते हैं, ""फिंगरप्रिंट तकनीक से ज्यादा सहूलियत और सुरक्षा बढ़ेगी.""पेमेंट करने के लिए अब कार्ड की ज़रूरत नहींतत्काल टिकट: पहचान में क्रेडिट कार्ड भी चलेगाहालांकि फिंगरप्रिंट सेंसर सुरक्षा के लिहाज से अभेद्य नहीं मानी जाती.बर्लिन के सिक्योरिटी रिसर्च लैब के चीफ साइंटिस्ट कार्स्टन नोल कहते हैं, ""मुझे केवल एक ग्लास या किसी ऐसी चीज की जरूरत होगी जिसे आपने अतीत में छुआ हो.""वे आगे कहते हैं, ""अगर इन्फॉर्मेशन चोरी हो जाता है तो इससे पहले कि आपके विकल्प खत्म हो जाएं, फिंगरप्रिंट बदलने के लिए आपके पास नौ मौके होंगे."" लेकिन तमाम चिंताओं के बावजूद कार्स्टन इस तकनीक को लेकर आशान्वित हैं.वे कहते हैं, ""फिलहाल जो टेक्नॉलॉजी उपलब्ध है, ये उससे बेहतर है. चिप और पिन के कॉम्बिनेशन में पिन कमजोर कड़ी है. फिंगरप्रिंट इससे छुटकारा दिलाता है.""बॉयोमेट्रिक वेरिफिकेशन का इस्तेमाल दुकानों से खरीददारी के वक्त ही किया जा सकेगा. ऑनलाइन खरीददारी में पहले की तरह सुरक्षा उपाय जारी रहेंगे.आपके क्रेडिट कार्ड पर किसकी है नज़रकैशलेस पेमेंट, लेकिन ज़रा संभल के...(बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक और ट्विटर पर फ़ॉलो भी कर सकते हैं.)"
sport,
sport,"दक्षिण अफ़्रीका की ख़राब शुरूआत हुई. दोनों सलामी बल्लेबाज़ हाशिम आमला और कॉलिन इंग्रम जल्द ही पैवेलियन लौट गए.तीसरे ही ओवर में इंग्रम छह रन के निजी स्कोर पर भुवनेशर कुमार की गेंद पर रैना के हाथों लपक लिए गए. उस वक़्त दक्षिण अफ़्रीक़ा का स्कोर केवल 13 रन था. थोड़ी देर बाद आमला भी 22 के निजी स्कोर पर उमेश यादव की गेंद पर धोनी के हाथों कैच आउट हुए.

मैच का स्कोर देखने के लिए क्लिक करेंहालांकि रॉबिन पीटरसन और एबी डीविलियर्स ने मिलकर पारी को संभाला और तीसरे विकेट के लिए 124 रन जोड़े. पीटरसन ने 68 और डीविलियर्स ने 70 रन बनाए.लेकिन फिर दक्षिण अफ्रीका का मिडिल ऑर्डर चरमरा गया. मात्र छह रन में उसके तीन विकेट आउट हो गए.पीटरसन को रवींद्र जडेजा की गेंद पर धोनी ने रन आउट किया जिस वक्त कुल स्कोर 155 रन था.फिर जीपी डुमिनी 14 रन के निजी स्कोर पर जडेजा की गेंद पर एलबीडबल्यू हो गए. उस वक्त कुल स्कोर 182 था.और फिर 184 के कुल स्कोर पर उमेश यादव की गेंद पर जडेजा ने एबी डिविलियर्स का कैच लपक उन्हें पवैलियन लौटा दिया. अगले ही ओवर में इशांत शर्मा की गेंद पर डेविड मिलर रन आउट हो गए.इससे पहले दक्षिण अफ़्रीका ने टॉस जीतकर भारत को बल्लेबाज़ी की दावत दी.पहले बल्लेबाज़ी करते हुए 

भारत ने निर्धारित 50 ओवरों में सात विकेट के नुक़सान पर 331 रन बनाए.मैच जीतने के लिए दक्षिण अफ़्रीक़ा के सामने 332 रनों की भारी चुनौती है. जो कि इस मैदान पर एक मुश्किल लक्ष्य है क्योंकि इस मैदान पर अब तक बाद में बल्लेबाज़ी कर जीतने वाली किसी टीम ने सबसे अधिक 258 रन बनाए हैं जब 2001 में ऑस्ट्रेलिया ने पाकिस्तान को सात विकेट से हराया था.इससे पहले दक्षिण अफ़्रीक़ा ने टॉस जीतकर भारत को पहले बल्लेबाज़ी करने की दावत दी. भारत की ओर से शिखर धवन और रोहित शर्मा ने पारी की शुरूआत की.दोनों ने पहले विकेट के लिए 127 रनों की साझेदारी की. उनकी शानदार साझेदारी तब टूटी जब रोहित शर्मा 65 रन के निजी स्कोर पर मैक्लारेन की गेंद पर पीटरसन के ज़रिए लपक लिए गए.उसके बाद विराट कोहली मैदान में उतरे. लेकिन वो कुछ ख़ास नही कर सके और 31 रन बनाकर आउट हो गए.शिखर धवन डटकर बल्लेबाज़ी करते रहे और केवल 81 गेंदों पर अपना शतक पूरा किया. लेकिन धवन 114 के निजी स्कोर पर जेपी डुमिनि की गेंद पर कैच आउट हो गए.उसके बाद कार्तिक 14, रैना नौ और धोनी 27 रन बनाकर आउट हो गए.लेकिन आख़िर में रवींद्र जडेजा ने कुछ अच्छे शॉट्स लगाए और नाबाद 47 रन बनाए. उनकी ही बदौलत भारत ने आसानी से तीन सौ का आंकड़ा पार किया और आख़िर में दक्षिण अफ़्रीक़ा के सामने 332 रनों का विशाल लक्ष्य रखा.दक्षिण अफ़्रीक़ा की ओर से सबसे सफल गेंदबाज़ रहे मैक्लारेन जिन्होंने तीन विकेट लिए जबकि सोत्सोबे ने दो विकेट लिए.(बीबीसी हिन्दी के एंड्रॉएड ऐप के लिए 

क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं.)"
international,"दर्जनों लोगों ने ट्रंप की दिमाग़ी स्थिति को लेकर खुला पत्र लिखा था. इन पत्रों में बताया गया था कि ट्रंप भावनात्मक रूप से अस्थिरता की चपेट में हैं और वह इस लिहाज से राष्ट्रपति बनने के योग्य नहीं हैं. ट्रंप की दिमाग़ी स्थिति को लेकर बहस इसके बाद ही शुरू हुई थी.  डोनल्ड ट्रंप के दिमाग़ में आख़िर क्या है?ट्रंप, 'सेक्स टेप' और रूस की कठपुतली राष्ट्रपतिट्रंप की मानसिक स्थिति को लेकर बहस कोई नई नहीं है. पिछले साल नवंबर में हुए चुनाव से पहले ट्रंप के दिमाग़ी हालात को लेकर बहस शुरू हो गई थी. हालांकि इस मामले में बहुसंख्यक मनोवैज्ञानिकों ने ट्रंप के दिमाग़ी हालात को लेकर कोई सार्वजनिक बयान जारी करने से परहेज किया. इन मनोवैज्ञनिकों ने 'गोल्डवाटर रूल' का पालन किया और सार्वजनिक रूप से कोई बयान नहीं दिया. इस नियम के तहत कोई मनोवैज्ञानिक किसी पर इस तरह का निजी बयान नहीं दे सकता है. डोनल्ड ट्रंप: लगता है कि अदालतें भी सियासी हो गई हैंडोनल्ड ट्रंप के विवादित फोन कॉल्सइस नियम के बनने का भी इतिहास है. एक पत्रिका ने 1964 में रिपब्लिकन उम्मीदवार बैरी गोल्डवाटर को लेकर हज़ारों विशेषज्ञों से सवाल पूछा था कि क्या वह मनोवैज्ञानिक रूप से राष्ट्रपति बनने के क़ाबिल नहीं हैं. अमरीकन साइकेट्रिक असोसिएशन (एपीए) ने पिछले साल चेतवानी दी थी कि ट्रंप पर इस तरह की टिप्पणी नियमों का उल्लंघन है. एपीए ने कहा कि था कि राष्ट्रपति चुनाव में किसी उम्मीदवार के मनोविज्ञान का विश्लेषण नहीं किया जा सकता है और अगर ऐसा किया जाता है तो यह नियमों के ख़िलाफ़ और ग़ैरजिम्मेदाराना रवैया होगा.    इसके बावजूद अब कुछ प्रोफ़ेशनल खुलकर बोल रहे हैं. इनमें वे लोग भी शामिल हैं जिन्होंने ट्रंप को हटाने को लेकर एक याचिका पर हस्ताक्षर किया है. इस पर अब तक 23,000 हस्ताक्षर हो चुके हैं. कुछ लोगों को कहना है कि ट्रंप नार्सिसिस्टिक पर्सनैलिटी डिसऑर्डर(एनपीडी) से पीड़ित हैं. न्यूयॉर्क टाइम्स को भेजे एक पत्र में 35 मेटंल हेल्थ प्रोफ़ेशनलों ने चेतावनी दी है कि ट्रंप भावनात्मक रूप से अस्थिरता के शिकार हैं. यह ट्रंप के भाषण और उनकी कार्रवाई में साफ तौर पर झलकता है. ऐसे में इस बात का डर है कि वह राष्ट्रपति की भूमिका सुरक्षित तरीके से नहीं निभा पाएंगे. इसमें कहा गया है कि गोल्डवाटर रूल के कारण विशेषज्ञ खामोश हैं लेकिन अब उन्हें बोलना चाहिए. इसमें कहा गया है, ''इस चुप्पी का नतीजा नाकामी के रूप में सामने आएगा. हमलोग डरे हुए हैं क्योंकि बहुत कुछ दांव पर लगा है कि और इस मामले में लंबे समय तक चुप नहीं रहा जा सकता. इस पत्र में लिखा गया है, ''ट्रंप के भाषण और कार्रवाई से साफ़ है कि असहमति रखने वालों को वह बर्दाश्त नहीं करते हैं. उनके व्यवहार में दूसरों से संवेदना रखने की प्रवृत्ति बिल्कुल नहीं है.'' (बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक और ट्विटर पर फ़ॉलो भी कर सकते हैं.)"
entertainment,"उन्होंने इस प्रेस कॉन्फ़्रेंस में मौजूद फ़िल्म की हीरोइन कटरीना कैफ़ पर जमकर चुटकी ली.आमिर ख़ान के मुताबिक़ वो सलमान ख़ान और कटरीना को एक साथ देखना चाहते हैं. उन्होंने कहा, ""मैं दोनों को असल ज़िंदगी में भी साथ देखना चाहता हूं लेकिन मेरी तमन्ना का कोई मतलब ही नहीं.""इस पर कटरीना कैफ़ ने कहा, ""काश मेरे पास इस बात का कोई ज़बरदस्त जवाब होता. मैं निरुत्तर हूं. काश मैं कुछ कह पाती.""आमिर ख़ान इस समारोह में देर से पहुंचे थे. क्योंकि वो वानखेड़े स्टेडियम में सचिन तेंदुलकर की बैटिंग देखने के लिए मौजूद थे.कटरीना ने कहा, ""आमिर के साथ मैंने धूम-3 में रोमांस किया है. लेकिन मैं उन्हें 10 में से 9 नंबर दूंगी. क्योंकि साफ़ ज़ाहिर है उन्हें मुझसे ज़्यादा सचिन तेंदुलकर से प्यार है. इसलिए मैंने उनका एक नंबर काट लिया.""(कटरीना बनीं 'सबसे सेक्सी')'धूम-3' का टाइटल ट्रैक 'धूम मचा ले' भी गुरूवार को लॉन्च हुआ.कटरीना ने इस बारे में कहा, ""इस गाने को भव्य तरीके से फ़िल्माया गया है. मुझे इसके लिए कड़ी तैयारी करनी पड़ी.""कुछ महीनों पहले रणबीर कपूर और कटरीना कैफ़ के फ़ोटो इंटरनेट पर लीक होने से मचे हंगामे के बाद रणबीर कपूर ने तो इस बारे में मीडिया से बात करके अपना पक्ष रखा था लेकिन कटरीना कैफ़ ने पहली बार सार्वजनिक रूप से इस पर पत्रकारों से बात की.मीडिया ने जब इस बारे में कटरीना से पूछा तो उन्होंने कहा, ""हां, इस मुद्दे पर मैं उस वक़्त हताश और निराश थी. मुझे ठेस पहुंची थी. मेरी मीडिया से कोई दुश्मनी नहीं है और मैं उनके काम की इज़्ज़त करती हूं लेकिन इस घटना से मुझे धक्का पहुंचा था.""जब उनसे पूछा गया कि रणबीर कपूर ने तो इस मामले को बेहद सहज रूप से लिया था तो वो क्यों इतनी हताश हुईं. इस पर कटरीना ने कहा, ""हर मामले में लोगों का नज़रिया अलग-अलग होता है. किसी समस्या पर एक पुरुष का सोचने का तरीका अलग होता है और महिला का अलग.""कटरीना ने कहा कि बात अगर फ़िल्म प्रमोशन की हो तो मीडिया का कवरेज समझा जा सकता है. लेकिन जब को ई फ़िल्म स्टार छुट्टी पर या अपनी निजी यात्रा पर हो तो उसका इस तरह से पीछा करना और फ़ोटो खींचना थोड़ा दुख देता है.फिर माहौल का हल्का बनाने की कोशिश के तहत उन्होंने कहा, ""अगली बार ऐसे छुपकर मेरी फ़ोटो खींचनी हो तो कृपया मुझे थोड़ा पहले सूचित करें. ताकि मैं मैचिंग ड्रेस पहन सकूं.""कटरीना सलमान ख़ान, शाहरुख़ ख़ान और अब आमिर ख़ान, तीनों के साथ काम कर चुकी हैं.कटरीना ने तीनों ख़ान की तुलना करते हुए कहा, ""शाहरुख़ के साथ काम करते हुए मैं सबसे ज़्यादा नर्वस हुई थी. कारण मुझे नहीं पता. मैंने सबसे ज़्यादा सहज सलमान ख़ान के साथ महसूस किया, क्योंकि मैं उनको पहले से जानती थी.""बात 'धूम-3' की करें तो इसमें आमिर ख़ान, कटरीना कैफ़, अभिषेक बच्चन और उदय चोपड़ा की मुख्य भूमिका है. फ़िल्म 20 दिसंबर को रिलीज़ हो रही है.(बीबीसी हिन्दी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)"
international,"कैलिफ़ोर्निया के बेवर्ली हिल्स में आयोजित 71वें गोल्डन ग्लोब अवार्ड्स में अभिनेत्री नाओमी वाट्स का जलवा. मैथ्यू मैककोनागी और जेयर्ड लेटो को 'डलास बायर्स क्लब' के लिए सर्वश्रेष्ठ अभिनेता और सर्वश्रेष्ठ सहायक अभिनेता का पुरस्कार मिला.कार्यक्रम में हिस्सा लेने के लिए पहुँचीं अभिनेत्री जैसिका चैस्टेन. ऑस्ट्रेलियाई अभिनेत्री केट ब्लैनचेट को वूडी एलन की फ़िल्म 'ब्लू जास्मीन' में उनकी भूमिका के लिए सर्वश्रेष्ठ अभिनेत्री का पुरस्कार मिला.एलेक्स एबर्ट को 'ऑल इज लोस्ट' के लिए बेस्ट ऑरिजिनल स्कोर-मोशन पिक्चर का पुरस्कार दिया गया. स्टीव मैकक्वीन की फ़िल्म '12 ईयर्स ए स्लेव' को ड्रामा श्रेणी में सर्वश्रेष्ठ फ़िल्म का अवॉर्ड मिला. इस फ़िल्म को सात श्रेणियों में नामांकन मिला था.जैकलीन बिसेट को सिरीज़, मिनी सिरीज़ तथा टीवी सिरीज़ वर्ग में बीबीसी ड्रामा 'डांसिंग ऑन द एज' के लिए सर्वश्रेष्ठ सहायक अभिनेत्री का पुरस्कार मिला. अल्फोंसो कुआरोन को 'ग्रेविटी' के लिए बेस्ट डायरेक्टर का पुरस्कार मिला.सिंगर टेलर स्विफ्ट कुछ इस अंदाज में कार्यक्रम में पहुँचीं. इस समारोह में टीवी और सिनेमा में बेहतरीन काम करने वाले कलाकारों को सम्मानित किया जाता है. विजेताओं का चुनाव हॉलीवुड फॉरेन प्रेस एसोसिएशन द्वारा किया जाता है.(बीबीसी हिन्दी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)"
international,कई ऐसे व्यक्तित्व और तथ्य हैं जो इन पुरस्कारों को खास बनाती हैं. डालते हैं नजर इन पुरस्कारों से जुड़ी कुछ खास बातों पर:पहली महिला जिन्होंने 2010 में ‘द हर्ट लॉकर’ के लिए सर्वश्रेष्ठ निर्देशक का ऑस्कर जीता था. यही फिल्म उस साल बेहतरीन फिल्म भी चुनी गई थी.ऑस्कर के दिन लॉस एंजलिस में तगड़ा ट्रैफिक जाम लगता है जिसमें बहुत से सेलेब्रिटी भी फंस जाते हैं.वर्ष 1988 में तो श्राइन ऑडिटोरियम के सामने ऐसा जाम लगा कि उस साल के न सिर्फ प्रजेंटर बल्कि पुरस्कारों के लिए नामजद नामी लोग भी ट्रैफिक जाम में फंस गए.इनमें ‘फैटल एट्रैक्शन’ फिल्म की अभिनेत्री ग्लेन क्लोज भी थीं. आखिरकार इन लोगों ने अपनी कारों को छोड़ कर पैदल दौड़ लगाई ताकि समारोह में समय से पहुंच सकें.ऑस्कर अवॉर्ड के लिए नामजद होने के लिए किसी फिल्म या उसके कलाकारों के लिए जरूरी है कि उनकी फिल्म 31 दिसंबर से पहले अमरीका में कम से कम रस्मी तौर पर ही रिलीज हुई हो. हालांकि ऑस्कर के लिए रेस पुरस्कारों के वितरण से चार हफ्ते पहले नॉमिनेशन के बाद ही शुरू होती है.बॉब होप का बतौर प्रजेंटर ऑस्कर में रिकॉर्ड रहा है. उन्होंने दुनिया के सबसे प्रतिष्ठित इन पुरस्कारों के समारोह की 39 साल में 17 बार मेजबानी की है.1980 के दशक में जॉनी कार्सन प्रजेंटर के तौर पर जमे रहे. इसके बाद बिली क्रिस्टल का सिक्का चला. इस बार ‘फैमली गाय’ सिरीज के रचियता सैथ मैकफारलांस ऑस्कर की मेजाबानी करेंगे.आयोजकों को सालाना फैशन परेड के लिए डॉल्बी थिएटर के बाहर 14 हजार वर्ग फीट के रेड कारपेट की जररूत होती है. बहुत से लोगों के लिए यही परेड ऑस्कर की सबसे खास बात होती है.ऑस्कर पुरस्कारों का पहली बार टीवी पर प्रसारण 1953 में हुआ और व्यवसायिक टीवी के पांच साल के इतिहास में इस प्रसारण ने सबसे ज्यादा दर्शकों को अपनी तरफ खींचा.
sport,"रविवार को होने वाले फ़ाइनल में भारत का मुक़ाबला श्रीलंका से होगा.विराट कोहली के अर्धशतक की मदद से भारत ने पाँच गेंद रहते ही चार विकेट खोकर आवश्यक रन बना लिए. कोहली को मैन ऑफ़ द मैच भी चुना गया.दक्षिण अफ़्रीका ने पहले खेलते हुए बीस ओवरों में चार विकेट खोकर 172 रन बनाए थे.भारत की तरफ़ से सबसे अधिक नाबाद 72 रन विराट कोहली ने बनाए.सुरेश रैना ने मात्र दस गेंदों पर तेज़ गति से 21 रन बनाए.रोहित शर्मा ने 24, अजिंक्य रहाणे 32 रन, युवराज सिंह ने 18 और सुरेश रैना ने 21 रन की पारी खेली.रविवार को होने वाले फ़ाइनल में भारत का मुक़ाबला श्रीलंका से होगा.दक्षिण अफ़्रीका की गेंदबाजी ख़ास प्रभावी नहीं रही.दक्षिण अफ़्रीका के लिए बिवरैन हेनड्रिक्स ने दो विकेट लिए. वेन पॉर्नेल और इमरान ताहिर ने एक-एक विकेट लिया.श्रीलंका ने पहले सेमी फ़ाइनल में वेस्टइंडीज को हराकर फ़ाइनल में जगह बनाई थी.दक्षिण अफ़्रीका की तरफ से सर्वाधिक 58 रन कप्तान डू प्लेसी ने बनाए. जेपी ड्यूमिनी ने 45, डीए मिलर ने 23 और हाशिम अमला ने 22 रन बनाए.भारत की तरफ़ से आर अश्विन ने तीन विकेट और भुवनेश्वर कुमार ने एक विकेट लिया.दक्षिण अफ़्रीका के बड़े स्कोर को देखते हुए मैच के रोमांचक होने की उम्मीद थी लेकिन भारतीय बल्लेबाजों ने दक्षिण अफ़्रीकी गेंदबाजों को हावी होने का कोई मौका नहीं दिया.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)"
entertainment,"अब तो जेम्स बॉन्ड का किरदार निभाने वाले हॉलीवुड अभिनेता डेनियल क्रैग को भी इस बारे में पता चल चुका है.शाहरुख जेम्स बॉन्ड के इतने दीवाने हैं कि उन्होंने मुंबई में अपनी नई फिल्म 'जब तक है जान' की प्रमोशन के दौरान इस फिल्म की अभिनेत्रियों अनुष्का शर्मा और कटरीना कैफ के साथ बॉन्ड स्टाइल में तस्वीरें खिचावाई.शाहरुख ने कहा, ""मैं जेम्स बॉन्ड का हमेशा से बड़ा प्रशंसक रहा हूं. हमेशा से ये किरदार निभाना चाहता हूं.. लेकिन मुझे बताया गया कि में लड़कियों या बंदूकों के साथ उतना बेतकल्लुफ नहीं हूं.""बतौर बॉन्ड अपनी तीसरी फिल्म 'स्काइफॉल' में दिखने वाले डेनियल क्रैग को शाहरुख खान में कोई कमी नहीं दिखती. उन्होंने 'मिड डे' अखबार से मजाकिया अंदाज में कहा, ""अच्छा, मतलब मेरी नौकरी तो गई. शाहरुख खान को शुभकामनाएं.""'जब तक है जान में' रोमांटिक किरदार निभाने वाले शाहरुख कहते हैं, ""मैं चाहूँगा कि बॉन्ड फिल्में भारत में भी आए क्योकि यह एक बेहतरीन फ्रैंचाइज़ी है'.बॉन्ड पर अब तक 23 फिल्में बनी है जिन्होंने कुल मिलाकर पांच अरब डॉलर से भी ज्यादा की कमाई की है. 'जेम्स बॉन्ड' भले ही एक काल्पनिक जासूस है लेकिन इनके किस्से 1962 से लेकर अब तक सिनेमा का हिस्सा बने हुए है. जेम्स बॉन्ड की नई फिल्म 'स्काइफॉल' ब्रिटेन में धूम मचाने के बाद इस हफ्ते भारतीय सिनेमा घरों में आएगी.इस बीच 1973 से 1985 के बीच बनी फिल्मों में जेम्स बॉन्ड का किरदार निभा चुके अभिनेता रॉजर मूर मानते हैं कि इस जासूसी किरदार को निभाने के लिए डेनियल क्रैग बेहतरीन अभिनेता हैं.खैर, शाहरुख़ बॉन्ड तो जब बनेंगे तब बनेंगे लेकिन फिलहाल तो उनकी फिल्म 'जब तक है जान' रिलीज़ के लिए तैयार है. ये फिल्म 13 नवंबर सिनेमाघरों में आ रही है.क्या यह फिल्म 100 करोड़ का कारोबार करेगी? इस पर शाहरुख खान ने कहा, ""यश जी ने यह फिल्म दिल से बनाई है कारोबार को सोच कर नहीं.""हाल ही में यश चोपड़ा का निधन हुआ है."
entertainment,"ऐसे में शायद ही किसी को ये ख्याल आता होगा कि वो कौन सी फिल्म थी जिसने सबसे पहले बेहतरीन फिल्म का ऑस्कर पुरस्कार अपने नाम किया था.इस फिल्म का नाम था 'विंग्स' जो एक मूक फिल्म थी और 1927 में आई थी.फिल्मों के इतिहास पर नजर रखने वालों का कहना है कि विंग्स न सिर्फ सर्वश्रेष्ठ फिल्म का ऑस्कर जीतने वाली पहली फिल्म थी बल्कि ये अकेली मूक फिल्म थी जिसे ये उपलब्धि हासिल हुई.हॉलीवुड के रूजवेल्ट होटल में जब 1929 में पहले ऑस्कर पुरस्कारों का आयोजन किया गया था तो विंग्स को सबसे अहम यानी बेहतरीन फिल्म का ऑस्कर मिला था. ये वो समय था जब बोलने वाली फिल्में मूक फिल्मों को हाशिए पर डालने लगी थीं.विंग्स ऐसे दो दोस्तों की कहानी थी जो प्रथम विश्व युद्ध के दौरान फाइटर पायलट बनते हैं. इस फिल्म में क्लारा बो, चार्ल्स 'बड़ी' रोजर और रिचर्ड एरलन ने काम किया था.ये फिल्म कई वजहों से काबिले जिक्र है. इनमें न सिर्फ हवाई लड़ाई को दिखाया गया था बल्कि क्लारा बो का एक अर्धनग्न दृश्य भी था. इसमें पैरिस के एक बार में शराब पीने का दृश्य था और पुरूषों के बीच चुंबन भी.एकेडमी ऑफ मोशन पिक्चर आर्ट्स एंड साइसेंस में शैक्षिक कार्यक्रम के निदेशक रैंडी हाबरकैंप कहते हैं, “विंग्स बेशक उस जमाने की स्टार वॉर्स, टाइटैनिक या अवतार थी.”वो बताते हैं, “ये उस वक्त जबरदस्त कामयाब हुई थी. इसमें उस दौर की अत्याधुनिक तकनीकों का इस्तेमाल किया गया था. मूक फिल्मों के दौर की समाप्ति के वक्त फिल्माई गई ये फिल्म सभी बड़े शहरों में पर्दे के पीछे लाइव साउंड इफेक्ट्स के साथ रिलीज की गई थी.”अपनी इन्हीं खासियतों के चलते शायद विंग्स सर्वश्रेष्ठ फिल्म ऑस्कर जीतने वाली पहली फिल्म बनी."
international,"तहरीके पाकिस्तान पहले भी बातचीत की पेशकश कर चुका है दिसंबर 2011 में पाकिस्तानी तालिबान के तत्कालीन उप कमांडर मौलवी फकीर मोहम्मद ने स्वीकार किया था कि पाकिस्तान सरकार के साथ शांति वार्ता चल रही है.लेकिन बातचीत का कोई नतीजा नहीं निकला. अब एक बार फिर संगठन की ओर से बातचीत की पेशकश आई है. लेकिन साथ में कुछ शर्तें भी हैं.पहली शर्त ये है कि जिन तहरीके तालिबान के लोगों को पाकिस्तानी सेना ने गिरफ्तार किया है उन्हें रिहा किया जाए.दूसरी शर्त ये है कि सरकार और सेना के साथ बातचीत की गारंटी तीन प्रमुख व्यक्ति लें जिनमें पूर्व प्रधानमंत्री नवाज़ शरीफ़, इस्लामी पार्टी जेयूआई के मौलाना फज़लुर रहमान, जमात-ए- इस्लामी के मुन्नवर हसन शामिल हैं.नवाज़ शरीफ़ की पार्टी पाकिस्तान मुस्लिम लीग नवाज़ ने तालिबान के इस प्रस्ताव के प्रति अपनी रज़ामंदी ज़ाहिर कर दी है.जानकारों के मुताबिक इस्लामी पार्टी जेयूआई के मौलाना फज़लुर रहमान और जमात-ए- इस्लामी के मुन्नवर हसन भी इस तरह की बातचीत में सहयोग कर सकते हैं.इस बातचीत के लिए आखिर ये ही नाम क्यों सुझाए गए हैं. इस सवाल के जवाब में पाकिस्तान के वरिष्ट पत्रकार रहीमुल्ला यूसफ़ज़ई कहते हैं, “अभी पाकिस्तान में चुनाव होने हैं और माना जा रहा है कि नवाज़ शरीफ़ की पार्टी इन चुनावों में महत्वपूर्ण हो सकती है इसी वजह से उनका नाम सुझाया गया है.”रहिमुल्ला यूसफ़ज़ई कहते हैं कि इस बातचीत में सेना को शामिल करने का भी सुझाव भी दिया गया है क्योंकि तालिबान जानता है कि सेना को शामिल किए बिना बातचीत का कोई मतलब नहीं हैं.रहिमुल्ला यूसफ़ज़ई कहते हैं, “पहले भी तहरीके तालिबान और पाकिस्तानी सरकार में बातचीत हुई हैं लेकिन ये बातचीत सिर्फ इसलिए नहीं सफल हो पाई क्योंकि इनमें सेना शामिल नहीं थी. तहरीके तालिबान के खिलाफ़ मौजूदा अभियान भी सेना ही चला रही है और उनके लोगों को भी सेना ने ही गिरफ्तार किया है.”हालाकि पाकिस्तानी सरकार की ओर से इस प्रस्ताव पर कोई प्रतिक्रिया नहीं आई है.जानकारों का मानना है कि ये बातचीत चुनावों के बाद ही ज़मीनी स्तर पर शुरु हो सकती है. मौजूदा पाकिस्तान पीपल्स पार्टी की सरकार ने तहरीके तालिबान से बातचीत की कोई कोशिश नहीं की है.तहरीके तालिबान वो चरमपंथी संगठन है जो पाकिस्तान में कई हमलों और आत्मघाती हमलों के लिए ज़िम्मेदार है.ये अफ़ग़ानिस्तान की सीमा से सटे पाकिस्तान के दक्षिणी वजीरिस्तान क़बायली इलाक़ों में सक्रिय चरमपंथी संगठन है."
sport,"दो फ़ोटोग्राफ़रों ने झाड़ियों में छुपकर क्रोएशिया के खिलाड़ियों की तस्वीर तब खींची जब वो बाहिया के एक पूल में बिना कपड़ों के खेल रहे थे.यह तसवीरें कई वेबसाइटों पर प्रकाशित की गईं.क्रोएशिया के कोच नाइके कोवैक का कहना था, ""मैं उनपर इंटरव्यू देने का दबाव नहीं डाल सकता. आपको कैसा लगेगा जब कोई आपकी नंगी तसवीरें ले. खिलाड़ी मीडिया से बात नहीं करने के अपने फैसले पर अटल हैं. मैं नहीं जानता कि उनकी ख़ामोशी कल तक के लिए है या वर्ल्ड कप की समाप्ति तक.""इधर क्रोएशिया के खिलाड़ी अपनी निर्वस्त्र तस्वीर लिए जाने की शिकायत कर रहे हैं, उधर कई फ़ुटबॉल के प्रशंसक अपनी इच्छा से कपड़े उतार दे रहे हैं.शनिवार को 

इंग्लैंड और इटली के बीच हुए मैच के दौरान पारा 28 डिग्री पर था और एक यूरोपीय प्रशंसक को इतनी गर्मी लग रही थी कि उसने अपने सारे कपडे उतार डाले.बस फिर क्या था, मिनटों में ही लोगों ने अपने स्मार्ट फोनों से उसकी तस्वीरें लेनी शुरू कर दी और देखते ही देखते ये तसवीरें वॉट्सऐप और ट्विटर पर वायरल हो गईं.लेकिन जब खेल ख़त्म हुआ तो लोगों ने पाया कि यह यूरोपीय प्रशंसक ऐसा करने वाला अकेला नहीं था. कई और लोगों ने भी अपने कपड़े उतार दिए थे.जापानी फूटबाल प्रशंसक बड़ी संख्या में आइवरी कोस्ट के ख़िलाफ़ जापान के मैच को देखने पर्नाम्बुको एरीना पहुंचे. इस वर्ल्ड कप में जापान का यह पहला मैच था.हालांकि जापान मैच एक के मुकाबले दो गोलों से हार गया था.लेकिन 

जापानी फ़ुटबॉल टीम के प्रशंसकों ने बाहर निकलने से पहले स्टेडियम के अपनी तरफ़ वाले हिस्से को साफ़ सुथरा कर दिया.जापानी प्रशंसक अपनी टीम का मनोबल ऊंचा करने के लिए जो नीले थैले लेकर आए थे, उन्ही बैगों में उन्होंने कूड़ा भरकर स्टेडियम को साफ़ भी कर दिया.ब्राज़ील के लोगों को अपने फुटबॉल के स्टार खिलाड़ी नेमार से इतना प्यार है की जो कुछ वो करते हैं वह बड़ी खबर बन जाती है.नेमार बार-बार अपनी हेयर स्टाइल बदलते रहते हैं और उनकी नई हेयर स्टाइल अपनाने के लिए ख़ास तौर पर युवाओं में होड़ लगी रहती है.मैक्सिको के साथ एक महत्वपूर्ण मैच से सिर्फ़ दो दिन पहले नेमार ने अभ्यास मैचों के बीच में ही वक़्त निकालकर हेयर स्टाइलिस्ट के पास जाकर अपने बालों को सुनहरा करवा लिया.नेमार इतने लोकप्रिय हैं कि उन्हीं के साथी डानी आल्वेस ने भी अपने बालों को सुनहरा करवा लिया. आल्वेस, नेमार के साथ बार्सलोना की तरफ़ से खेलते हैं.यह कहना मुश्किल है कि इन सबका मेक्सिको के साथ मैच पर क्या असर पड़ेगा मगर इतना तो तय है कि ब्राज़ील के इस सुपर स्टार की नई हेयर स्टाइल की नकल के लिए लोग लाइन लगा देंगे.(बीबीसी हिंदी का एंड्रॉयड मोबाइल ऐप डाउनलोड करने के लिए 

यहां क्लिक करें. आप ख़बरें पढ़ने और अपनी राय देने के लिए हमारे 

फ़ेसबुक पन्ने पर भी आ सकते हैं और 

ट्विटर पर फ़ॉलो भी कर सकते हैं.)"
entertainment,"बीबीसी से हुई एक ख़ास बातचीत में जब उनसे  पूछा गया कि आजकल वो हैं कहां, तो उन्होंने कहा, ''फिलहाल मुंबई में ही हूं और घर में छुपी बैठी हूँ, मीडिया से थोड़ा घबराती हूं, सारी ज़िन्दगी इतने इंटरव्यू दिए कि अब थक गई हूँ.''भारत सरकार मुझसे माफ़ी मांगे: संगीतकार नदीमलोगों की रुचि बदली तो संगीत भी बदलाकोलकाता के एक मध्यमवर्गीय  परिवार से आने वाली अलका याग्निक का जन्म का जन्म 20 मार्च 1966 को कोलकाता में हुआ था. इतना लंबा अरसा फ़िल्मी दुनिया में बिताने के बाद जो बदलाव आए हैं, उसके बारे में उनका कहना है, ''आज के  समय में संगीत के लिहाज़ से गानों का स्टाइल बदल चुका है, मेलोडी अब कम सुनाई देती है, ,सूफी रीमिक्स और आइटम सांग्स अब ज़्यादा सुनाई देते हैं. इस लिहाज़ से आज का दौर काफी अलग है. यहाँ किसी का टिकना उतना ही मुशकिल होता जा रहा है अब.''उन्होंने कहा कि रियलिटी शो की वजह से कई कलाकारों को मौका मिल रहा है. लेकिन संगीत की क्वालिटी अच्छी नहीं है. उन्होंने उम्मीद जताई कि आगे और अच्छी मेलोडी वाले गाने ज़रूर आएंगे. अलका ने अमिताभ बच्चन की फिल्म 'लावारिस' में ""मेरे अंगने में तुम्हारा क्या काम है..."" गाया था, जो जबरदस्त हिट हुआ. मुंबई में संघर्ष करने के बाद 1988 में फिल्म 'तेजाब' में गाए गीत ""एक दो तीन..."" से उन्हें असली सफलता मिली और वो पार्श्वगायिका के रूप में अपनी पहचान बनाने में कामयाब हुईं. अलका ""मेरे अंगने में तुम्हारा क्या काम है..."" गाने को याद करते हुए कहती हैं, ''जब ये गाना गाया था, तब अंदाज़ा नहीं था की इस गाने से एक पहचान मिलेगी. कल्याण जी आनंद जी तब कहा करते थे की तुम्हरा नाम 'अंगना याग्निक' होना चाहिए. तब इस गाने को रिहर्सल के तौर पर गाया  था.अलका याग्निक का कहना है, ""उनके ज़माने में वो लोग काम के दम पर आगे बढ़ते थे. लेकिन आजकल तो हर नए सिंगर को मीडिया रातोंरात स्टार बना देती है, अगर एक गाना भी पापुलर हो गया और सिंगर उसको फ़ॉलोअप नहीं  कर पाया तो उसकी हालत आया-गया हो जाती  है.""वो कहती हैं, ''जो ख़्वाहिश नहीं थी, वो भी पूरी हो गई, अब ज़िन्दगी में जो भी मिले वो सरप्राइज़ होना चाहिए, जो सोचा नहीं था वो मिल गया.''अलका का कहना था कि हर गाने की अपनी लाइफ होती है, अगर उसमें दम होगा तो उसे पापुलर होने से कोई नहीं रोक सकता.किस गाने को रिकॉर्ड करने में उन्हें बहुत मेहनत करनी पड़ी? इस सवाल पर अलका का कहना था की फिल्म स्वदेश का 'सावरियां' गाने को रिकॉर्ड करने में बहुत मेहनत करनी पड़ी थी. गाना बहुत उतार-चढ़ाव भरा था. इस वजह से उसको समझने में टाइम लगा.(बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक और ट्विटर पर फ़ॉलो भी कर सकते हैं.)"
entertainment,"ये कहना है एआईबी के तन्मय भट्ट का. वो बात कर रहे हैं उस वीडियो की जिसमें अभिनेत्री अलिया भट्ट ख़ुद का ही मज़ाक बनाते नज़र आईं.और तो और इस वीडियो में महेश भट्ट, अर्जुन कपूर, करन जौहर और परिणीति चोपड़ा भी हैं.पर इन सबको किस तरह मनाया गया और इसे बनाने का ख़्याल उन्हें कैसे आया?तन्मय बताते हैं, ""अलिया हमारी बहुत अच्छी दोस्त है और उनके साथ हमने पहले भी एक वीडियो बनाया हुआ था.""वो कहते हैं, ""जब इंटरनेट पर आलिया पर जोक्स कसे जा रहे थे तो हमने उसे फ़ोन किया और आलिया को बताया कि एक 'ब्रेन जिम' का आइडिया है, क्या तुम्हें लगता है कि हम इस पर जोक्स वाला एक वीडियो बना सकते हैं? तो उन्होंने फ़ौरन कहा कि तुम्हें ये करना चाहिए.""वो कहते हैं, ""अलिया एक बार राज़ी हो गईं फिर हमने करन जौहर को अपने इस वीडियो के बारे में बताया और उन्होंने इसके लिए फ़ौरन हां कर दी. अर्जुन कपूर और परिणीति ने हमारा काम पहले देखा हुआ था तो उन्होंने भी अपनी रज़ामंदी दे दी. इस तरह हमने ये वीडियो सात दिनों में बना दिया.""तन्मय ने बताया,""हम अलिया के घर गए ये बताने के लिए, कि हम इसे कैसे करेंगे, तो हमने स्क्रिप्ट में काफ़ी सारे कैमियोज़ लिखे थे सबके साथ जिसमें महेश भट्ट साहब भी थे. तो अलिया ने जाकर महेश भट्ट साहब को कहा कि इन लोगों ने आपके साथ भी एक कैमियो लिखा है.""""भट्ट साहब हमें बहुत पसंद करते हैं तो उन्होंने हमसे कहा सुनाओ भी क्या करवाना चाहते हो हमसे? हमने उन्हें बताया और उन्हें सुनकर काफ़ी मज़ा आया और बस वो मान गए.""(बीबीसी हिंदी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)"
sport,"9.63 सेकेंड का समय ओलंपिक रिकार्ड रहा जबकि ये उनका दूसरा सबसे तेज़ समय था.बोल्ट के ट्रेनिंग साथी और ओलंपिक क्वालिफायर में बोल्ट को मात देने वाले जैमेका के ही योहान ब्लेक 9.75 सेकेंड के साथ दूसरे स्थान पर रहे और उन्हें रजत पदक मिला.2004 ओलंपिक में स्वर्ण पदक जीतने वाले अमरीका के जस्टिन गैटलिन 9.79 सेकेंड के साथ तीसरे स्थान पर रहे. जबकि 2007 के विश्व चैंपियन टाइसन गे सैकेंड के100वें हिस्से से पिछड़ते हुए 9.80 सेकेंड के साथ चौथे स्थान पर रहे.रेस जीतने के बाद बोल्ट ने कहा, “ट्रैक पर मैंने अपने आप से कहा कि लोग भले ही बात करें लेकिन मेरे लिए चैंपियनशिप का मतलब दौड़ है और मैंने ये कर दिखाया. ये शानदार है मुझे पता था कि ये दर्शकों को पसंद आएगा. जीत के बाद मैं लोगों का जोश महसूस कर सकता हूं और मैं बहुत खुश हूं.”2011 में गलत शुरुआत की वजह से विश्व चैंरियनशिप गवा चुके बोल्ट ने कहा कि शुरुआत को लेकर वो इस रेस में भी चिंतित थे. “मैं अपनी शुरुआत को लेकर थोड़ा चिंतित था, मेरे कोच ने मुझसे कहा शुरुआत के बारे में चिंता करना छोड़ो तुम्हारी रेस का सबसे खास हिस्सा उसका अंत होता है.”जब लंदन में बोल्ट 100 मीटर का इतिहास बना रहे थे तब ओलंपिक पार्क स्टेडियम में 80000 दर्शक अपनी सांसे रोके इस मौके के गवाह बन रहे थे.लंदन ओलंपिक में आने से पहले बोल्ट की फिटनेस पर सवाल उठ रहे थे और उन्होंने बीबीसी से खास बातचीत में कहा था कि वो केवल 95 फ़ीसदी ही फिट हैं.रेस से पहले 2008 बीजिंग के अपने खिताब को बचाने उतरे बोल्ट पर कोई दबाव नहीं दिखाई दिया. कैमरे पर उन्होंने अपने डीजे मिक्सिंग वाले अंदाज भी दिखाए."
entertainment,"निर्देशक होमी अदजानिया की आने वाली फ़िल्म 'फ़ाइंडिंग फ़ेनी फर्नांडिस' में दीपिका काम कर रही हैं और उनके पति का रोल निभा रहे हैं रणवीर सिंह. हालांकि रणवीर का ये एक छोटा रोल ही होगा.(ऐसी भी क्या जल्दी है: दीपिका)रणवीर के फ़िल्म में काम करने को लेकर दीपिका इतनी ख़ुश हुईं कि उन्होंने फ़ोन करके रणवीर से फ़िल्म का ट्रेलर साथ देखने की ग़ुज़ारिश की.कुछ अख़बारों के मुताबिक़ दीपिका जल्द ही अमरीका छुट्टियां मनाने जाने वाली हैं और रणवीर भी उनके साथ जा सकते हैं.अभिनेत्री रेखा इन दिनों फ़िल्मों में कम ही नज़र आ रही हैं. बीच में उनके और अमिताभ बच्चन के एक साथ आने की ख़बर भी फैली थी जो बाद में ग़लत साबित हुई.अब रेखा फिर से नज़र आएँगी बड़े पर्दे पर. 'रॉक ऑन' और 'काय पो छे' बनाने वाले निर्देशक अभिषेक कपूर की अगली फ़िल्म 'फ़ितूर' में रेखा एक अहम किरदार निभाएंगी.फ़िल्म अंग्रेज़ी कहानीकार चार्ल्स डिकिन्स की कहानी 'द ग्रेट एक्स्पेक्टेशन' पर आधारित है. फ़िल्म में कटरीना कैफ और आदित्य रॉय कपूर भी होंगे.अभिनेत्री ऐश्वर्या राय बच्चन अपने नज़दीकी दोस्त प्रह्लाद कक्कड़ से कथित तौर पर बेहद नाराज़ हैं.दरअसल पहले तो प्रह्लाद ने ऐश्वर्या राय से बात किए बिना ऐलान कर दिया कि बतौर निर्देशक उनकी पहली फ़िल्म 'हैप्पी ऐनिवर्सरी' में अभिषेक बच्चन और ऐश्वर्या राय बच्चन होंगे.बाद में उन्होंने एक संवाददाता सम्मेलन में ये भी कह दिया कि ऐश्वर्या उनकी फ़िल्म में होंगीलेकिन पहले उन्हें अपना वज़न घटाना होगा.अपने वज़न के बारे में खुलेआम प्रह्लाद के इस तरह से टिप्पणी करने से ऐश्वर्या का गुस्सा और भड़क गया और उनके नज़दीकी सूत्रों के मुताबिक़ वो अब प्रह्लाद की फ़िल्म में काम करने को तैयार नहीं हैं.(बीबीसी हिंदी के 

एंड्रॉइड ऐप के लिए 

यहां क्लिक करें. आप बीबीसी हिंदी के 

फ़ेसबुक और 

ट्विटर से भी जुड़ सकते हैं.)"
entertainment,"इस कार्यक्रम में हिंदुस्तानी फिल्मों पर हॉलीवुड के प्रभाव के बारे में बात हुई तो कमल ने कहा ""ये हाल सिर्फ हिंदुस्तान का नहीं है, फ्रांस को भी इस बुख़ार से शिकायत है. इसलिए सिर्फ हिंदी सिनेमा को दोष मत दीजिए. हां, मुझे बॉलीवुड शब्द से परेशानी है क्योंकि ये दिखाता है कि हम कितने प्रभावित है.""जहां तक फिल्मों की कलात्मक आज़ादी की बात है तो कमल ने कहा कि पिछले दिनों विश्वरूपम के साथ जो हुआ वो अकेला ऐसा मामला नहीं था जब किसी फिल्म को सेंसर द्वारा पास किए जाने का बावजूद उसकी रिलीज़ में अड़चनें आई.कमल के मुताबिक ""अभिव्यक्ति की स्वतंत्रता के साथ छेड़छाड़ एक राष्ट्रीय मुद्दा है और इसे लेकर गुस्सा आना चाहिए. इसके लिए ज़रुरी नहीं कि मेरी तरह पैसों का नुकसान सहकर ही इसे समझा जाए.""इन दिनों फिल्म जगत में आइटम नंबर पर सेंसरशिप को लेकर असमंजस की स्थिति बनी हुई है.ख़बर आई थी कि संजय गुप्ता की फिल्म 'शूट आउट एट वडाला' के आइटम गीत 'बबली बदमाश' को शुरुआत में ए सर्टिफिकेट दिया गया था.हालांकि इस ख़बर को नकारते हुए निर्देशक ने बीबीसी को बताया कि इस गीत को यू सर्टिफिकेट मिला है.इस मामले पर कमल हासन ने बताया कि सेंसर बॉर्ड के चेयरमैन रहे गोल्डी आनंद ने एक बार कहा था कि सभी एक्स रेटड फिल्म को पास कर दिया जाना चाहिए, उन्हें नौकरी से निकाल दिया गया था.कमल के अनुसार व्यस्कों के एक वर्ग को ऐसी विषय वस्तु देखना पसंद है और क्योंकि इसे स्वतंत्रता नहीं दी जाती इसलिए ये किसी ना किसी तरीके से धीरे धीरे आम लोगों द्वारा देखी जाने वाली फिल्मों का हिस्सा बन जाते हैं और बच्चे भी इससे दूर नहीं रह पाते.फिक्की फ्रेम्स में फिल्मकारों ने साफ किया है कि फिल्मों में आइटम नंबर एक अहम भूमिका निभाते हैं और सेंसर इन गानों को निशाना बनाने का विचार त्याग दे .बीबीसी से बातचीत में सीबीएफसी के प्रवक्ता अंजुम राजाबली ने साफ किया है कि सेंसर का आइटम नंबर को शिकार बनाने का कोई इरादा नहीं है."
international,"कभी रूस का सिरदर्द तो कभी चीन की चिकचिक, कभी वॉल स्ट्रीट के नखरे तो कभी अल क़ायदा के ख़तरे और रही सही कसर मीडिया वाले पूरी कर देते हैं.पांच सालों में ही बालों में सफ़ेदी आने लगी है. मिशेल ओबामा जन्मदिन की मुबारकबाद देती हैं ट्विटर के ज़रिए, संदेश में पति के लिए मोहब्बत का इज़हार तो करती है लेकिन साथ साथ ये भी कह देती हैं आपके बाल सफेद होने लगे हैं.अब हालात ऐसे हों तो पत्नी को खुश करने के लिए ही सही छुट्टी पर तो जाना पड़ता है. कुछ ही दिनों में तस्वीरें आएंगी मिशेल के साथ हाथों में हाथ डाले मुस्कराते हुए ओबामा, बच्चों के साथ आईसक्रीम खाते हुए ओबामा, पेड़ की छांव में आरामकुर्सी पर सुस्ताते हुए ओबामा.जलनेवाले ज़रूर कह रहे हैं कि एक तरफ़ डेट्रॉइट कंगाली से जूझ रहा है, सरकारी दफ़्तरों में खर्च कम करने के लिए एक दो दिन ताले लगा दिए जाते हैं, और फ़र्स्ट फ़ैमिली ऐश कर रही है. कुछ दिनों में ओबामा की छुट्टी पर करदाताओं का कितना पैसा खर्च हुआ उसकी रिपोर्ट भी आ जाएगी. तीन चार करोड़ डॉलर का बिल तो आ ही जाता है.लेकिन जब राष्ट्रपति चलते हैं तो सीक्रेट सर्विस भी साथ होती है, यात्रा के लिए एयरफ़ोर्स वन विमान ही इस्तेमाल होता है, एक दो ऐंबुलेंस, आठ-दस लिमोज़िन और इसके अलावा फिर रहने खाने का खर्च अलग.अब हम और आप बच्चों को आईसक्रीम खिलाएं तो मोहल्ले के कोने में खड़े आईसक्रीम के ठेले तक की सैर कर लें. साशा और मालिया, जब आईसक्रीम की ज़िद करेंगी तो ज़ाहिर है साथ में पूरा सुरक्षा तंत्र भी चलेगा और ऊंगली उठाने वाले उसका बिल भी आईसक्रीम में जोड़ देंगे.अब ये तो नाइंसाफ़ी है. दरअसल अभी रिपबल्किन पार्टी वाले ऊंगली उठा रहे हैं लेकिन जब राष्ट्रपति बुश सत्ता में थे तो डेमोक्रैट्स भी यही करते थे. वैसे राष्ट्रपति बुश का नाम सबसे ज़्यादा छुट्टी पर रहनेवाले राष्ट्रपतियों में नंबर एक पर है.लेकिन भारत के मनमोहन सिंह जी इन सब पचड़ों में पड़ते ही नहीं हैं. दो साल पहले कैरावन पत्रिका ने एक रिपोर्ट छापी थी जिसमें पता चला कि सत्ता संभालने के बाद से प्रधानमंत्री ने एक दिन की भी छुट्टी नहीं ली है. उनकी बेटी की मानें तो पिछले चालीस सालों में मनमोहन सिंह जी बस एक बार परिवार को छुट्टी पर ले गए और वो भी नैनीताल.उनके मीडिया सलाहकार संजय बारू ने किसी अख़बार को बताया था कि एक बार गोवा में एक सरकारी कार्यक्रम शनिवार की शाम ख़त्म हुआ तो उन्होंने प्रधानमंत्री को सुझाव दिया कि रात वहीं बिता लेते हैं और रविवार की सुबह समुद्रतट पर बिताकर शाम को दिल्ली के लिए चल देंगे.प्रधानमंत्री का जवाब था, ""लेकिन करेंगे क्या?""बारू का कहना था, ""मनमोहन सिंह ही ये सवाल कर सकते थे कि गोवा में करेंगे क्या?""और इसके बावजूद भी मीडिया को शिकायत है मनमोहन कुछ नही कर रहे. प्रधानमंत्रीजी जब इस बार सितंबर में अमरीका आएं तो उन्हें ओबामा के साथ थोड़ा ज़्यादा वक्त गुज़ारना चाहिए. थोड़ी शॉंपिंग, थोड़ा गॉल्फ़ और फिर थोड़ा सैर-सपाटा.अब ओबामा छुट्टी पर हैं तो अमरीका जैसे पहले चल रहा था वैसे ही चल रहा है. मनमोहन छुट्टी लेंगे तो भारत भी चल लेगा. और छुट्टी की कुछ तस्वीरें आ जाएंगी तो मीडिया का भी कुछ भला हो जाएगा.(बीबीसी हिन्दी के 

एंड्रॉएड ऐप के लिए यहां क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं.)"
science,"बोइंग ने कहा है कि उसने पिछले हफ़्ते लॉकहीड मार्टिन एफ़-16 को ड्रोन विमान के तौर पर तब्दील किया है.फ्लोरिडा बेस से मैक्सिको की खाड़ी तक उड़ान भरने वाले ख़ाली कॉकपिट वाले इस विमान का नियंत्रण अमरीकी वायु सेना के दो पायलट ज़मीन से कर रहे थे.बोइंग के इस नए प्रयोग से माना जा रहा है कि पायलटों को प्रशिक्षण देने में काफ़ी मदद मिल सकती है, उन्हें ऐसा विरोधी मिलेगा जिस पर गोली चलाकर वो अभ्यास कर सकें.यह विमान एरिज़ोना साइट पर 15 साल से था. इसने ड्रोन विमान वाले प्रयोग के दौरान क़रीब 40 हज़ार फ़ीट की ऊंचाई पर उड़ान भरी. विमान की गति 1800 किलोमीटर प्रति घंटे तक पहुंच गई.इतना ही नहीं विमान ने हवा के कई करतब दिखाए. जिसमें बैरल रोल मूव और स्प्लिट एस सहित युद्धाभ्यास के दूसरे करतब शामिल थे. इन तकनीकों का इस्तेमाल युद्ध के दौरान किया जाता है.हालांकि इस दौरान फ़ाइटर-16 के ठीक पीछे दो अन्य विमानों को भी लगाया गया ताकि उस पर नज़र रखी जा सके और ऐसे उपकरण भी विमान में रखे गए थे जिनकी मदद से ज़रूरत पड़ने पर विमान ख़ुद को नष्ट कर सकता था.बोइंग के दावों के मुताबिक़ ये विमान 7-जी तक रफ़्तार में परिवर्तन कर सकता है और इसे 9-जी तक बढ़ाया जा सकता है.9-जी तक रफ़्तार में परिवर्तन के दौरान अगर कोई पायलट विमान में मौजूद हो तो उसे दिक्कतें हो सकती हैं. इस प्रोजेक्ट के चीफ़ इंजीनियर पॉल सेजास ने कहा, ""इसने शानदार तरीक़े से उड़ान भरी. सब कुछ एकदम दुरुस्त रहा और इसकी लैंडिंग भी शानदार रही. इससे पहले मैंने ऐसी लैंडिंग नहीं देखी.""अमरीकी वायुसेना के 82वीं एरियल टारगेट स्क्वाड्रन के कमांडर लेफ्टिनेंट कर्नल रेयान इनमैन ने भी इस प्रयोग की काफ़ी प्रशंसा की.उन्होंने कहा, ""बिना किसी पायलट के इसे उड़ते हुए देखना एक अलग अनुभव था, लेकिन यह कुल मिलाकर एक शानदार उड़ान थी.""बोइंग ने कहा है कि उसके पास कुल छह संशोधित एफ़-16 विमान हैं जिन्हें अब नया नाम क्यू एफ़-16 दिया गया है और इसका इस्तेमाल अमरीकी सेना अपनी योजना के मुताबिक़ड्रोन विमान के तौर पर करनाचाहती है.हालांकि स्टॉप किलर रोबोट्स अभियान के प्रवक्ता प्रोफ़ेसर नोएल शार्के ने कहा, ""मैं काफ़ी चिंतित हूं क्योंकि इसका इस्तेमाल ज़मीन पर रहने वाले लोगों को निशाना बनाने के लिए हो सकता है.""शार्के के मुताबिक़ इस विमान की तेज़ गति के चलते निशाना पहचानने में ग़लती हो सकती है.शार्के ने कहा, ""इस बात पर यक़ीन करने की हर मुमकिन वजह है कि ये 'कथित लक्ष्य' ड्रोन हमलों के लिए प्रयोग की जगह बन सकते हैं.""(बीबीसी हिंदी का एंड्रॉयड मोबाइल ऐप डाउनलोड करने के लिए

 क्लिक करें. आप ख़बरें पढ़ने और अपनी राय देने के लिए हमारे

 फ़ेसबुक पन्ने पर भी आ सकते हैं और 

ट्विटर पर फ़ॉलो भी कर सकते हैं.)"
science,"पारंपरिक मोबाइल श्रेणी में गला काट प्रतियोगिता और बाज़ार में उपलब्ध घरेलू कंपनियों के सस्ते विकल्पों की वजह से बड़ी कंपनियां अब कुछ नया करने की कोशिश कर रहीं हैं.और इस काम के लिए उन्हें ज़रूरत है आपकी कलाइयों की.सैमसंग और सोनी जैसी हैंडसेट निर्माता कंपनियां अब आपको पहनाना चाहतीं हैं ‘स्मार्टवॉच’ और ‘स्मार्टब्रेस्लेट’.कंपनियां दावा करतीं हैं कि स्मार्ट ब्रेसलेट आपकी फ़िटनेस का हिसाब रख सकता है, आप कितने क़दम चले और कितनी कैलरीज़ घटाईं इसे रिकॉर्ड कर सकता है.वहीं स्मार्टवॉच आपके कॉल और एसएमएस को रिसीव कर सकती है, आपको ईमेल पढ़वा सकती है, बिल्कुल जेम्स बॉन्ड स्टाइल में.स्पेन के शहर बार्सिलोना में हो रहे मोबाइल वर्ल्ड कांग्रेस में कई कंपनियों ने यही बैंड और घड़ियां सबके सामने नुमाइश के लिए पेश की हैं.उत्पाद तो बन गए, लेकिन खरीदेगा कौन? अगर आप भी ये सोच रहे हैं तो ग़ौर कीजिए मैनेजमेंट कंस्लटिंग सर्विसेज़ कंपनी एक्सेंचर के सर्वे पर.समाचार एजेंसी एएफ़पी के अनुसार तेईस देशों में 23 हज़ार उपभोक्ताओं के बीच किए गए सर्वे में एक्सेंचर ने पाया कि 46 फ़ीसदी लोगों की स्मार्टघड़ियों में और 42 फ़ीसदी लोगों की स्मार्टग्लास में रूचि है.ये उत्पाद खासतौर उन ग्राहकों को ध्यान में रखकर बनाए गए हैं जो स्वास्थ्य के प्रति सजग हों और अपनी गतिविधियों का हिसाब रखना चाहते हों.सैमसंग की स्मार्टघड़ी गैलेक्सी गियर को भारत में कोई खास प्रतिक्रिया तो नहीं मिली लेकिन बार्सिलोना में कंपनी ने एक और स्मार्टवॉच लॉन्च कर दी.सैमसंग का दावा है कि ‘गैलेक्सी गियर फ़िट’ दुनिया की सबसे पहली सुपर एमोलेड टच डिस्प्ले वाली स्मार्टघड़ी है. ये मोबाइल नोटिफिकेशंस आपकी कलाई पर दिखा सकता है, कॉल रिसीव या काट सकता है और गाने भी सुना सकता है.वहीं सोनी ने भी स्मार्ट बैंड लॉन्च किया, जो सभी तरह के मौसमों और तापमान के लिए बनाया गया है. कंपनी का दावा है कि इस बैंड की बैटरी एक हफ्ते तक रह सकती है.दोनों उत्पाद मार्च में बाज़ार में आ सकते हैं. सोनी के स्मार्टबैंड की क़ीमत दस हज़ार रुपए तक हो सकती है, जबकि सैमसंग की गियर फ़िट घड़ी की क़ीमतों पर सिर्फ क्यास ही लगाए जा रहे हैं.लेकिन जो काम ये घड़ियां करती हैं वो सभी काम फ़ोन्स पर हो जाते हैं. ऐसे में अब चुनाव आपको करना है कि आप जेम्स बॉन्ड की घड़ी जैसे किसी गैजेट के लिए अपना बटुआ हल्का करना चाहते हैं या नहीं.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं.)"
international,"संयुक्त राष्ट्र संघ और दूसरे अंतरराष्ट्रीय संगठनों के अनुरोध के बाद इस युद्धविराम की घोषणा की गई है.एक इसराइली सेनाधिकारी ब्रिगेडियर जनरल योआव मोर्देचाई ने बताया कि युद्धविराम गुरुवार को स्थानीय समयानुसार सुबह 10 बजे से शाम तीन बजे तक रहेगा.इसराइली सेनाधिकारी ने बीबीसी अरबी सेवा से बातचीत में कहा कि ग़ज़ा में पांच घंटे के युद्धविराम के दौरान ग़ज़ा के लोग राशन आदि इकट्ठा कर सकते हैं.देखिए गज़ा में तबाही का मंज़रइस बीच ग़ज़ा में समुद्र तट पर खेल रहे चार फ़लस्तीनी बच्चों की इसराइली बमबारी में मौत हो गई. चारों बच्चे एक ही परिवार के सदस्य थे.चारों बच्चे एक होटल के सामने मारे गए. विदेशी पत्रकार उस होटल में रहते हैं और उनमें से कई ने हमले में बचे लोगों को मदद पहुंचाई.इसराइली हमले में हुई चार बच्चों की मौत को फ़लस्तीनी संगठन हमास ने युद्ध अपराध क़रार दिया है. उसने संयुक्त राष्ट्र से हमले की निंदा करने के लिए कहा.जबकि इसराइली सेना का कहना है कि वह मामले की जांच कर रही है. मगर साथ ही सेना ने कहा कि वह हमास के चरमपंथियों को निशाना बना रही थी.बर्बादी और मौत के बेटिकट दर्शक हैं येग़ज़ा में मौजूद बीबीसी संवाददाता योलैंड नेल ने बताया, ""हमने तट पर ज़ोरदार धमाके की आवाज़ सुनी और होटल के पीछे से धुआं उठता देखा. जो बच्चे मारे गए वे एक मछुआरे के परिवार के थे. वह समुद्र तट के पास ही काम करता है.""प्रत्क्षदर्शियों ने बताया कि वहां दो बार हमला हुआ.फ़लस्तीनी अधिकारियों ने कहा है कि इसराइली हमलों में अब तक कम से कम 213 ग़ज़ा निवासियों की मौत हो चुकी है.जबकि फ़लस्तीनी संगठन हमास ने अब तक क़रीब 12 सौ रॉकेट दाग़े हैं जिनमें एक इसराइली मारा गया है.गज़ा में किन मुश्किलों से गुज़रती है ज़िंदग़ीइसराइल ने आठ जुलाई को 'ऑपरेशन प्रोटेक्टिव एज' का ऐलान किया था.देखिए कैसे हफ़्ते भर बाद भी मुसीबत है बरक़रारइसराइली प्रधानमंत्री बिन्यामिन नेतन्याहू ने कहा है कि हमास ने 'राजनयिक हल के दरवाज़े बंद किए हैं' और 'हिंसा जारी रखने के लिए वही ज़िम्मेदार है'.बुधवार को ही हमास के हमले में मारे गए इसराइली नागरिक का अंतिम संस्कार किया गया.(बीबीसी हिंदी का 

एंड्रॉयड मोबाइल ऐप डाउनलोड करने के लिए क्लिक करें. आप हमसे 

फ़ेसबुक और 

ट्विटर पर भी जुड़ सकते हैं.)"
india,"लगभग 1300 हेक्टेयर ज़मीन का अधिग्रहण किया जा चुका है. और कुछ के अधिग्रहण का काम चल रहा है. जहाँ ज़मीन अधिग्रहित की जा चुकी हैं वहां बड़े बड़े बुलडोज़रों ने इलाक़े का समतलीकरण कर दिया है. अब सिंघीतेराई गाँव की बारी है.मगर अब यहाँ लोग इन संयंत्रों का विरोध कर रहे हैं. वह अपनी ज़मीन नहीं देना चाह रहे हैं. उनका कहना है कि इस इलाके में ज़्यादातर ज़मीन खेतिहर है इस लिए वह अपनी आजीविका के लिए इन खेतों पर ही आश्रित हैं.पीढ़ी दर पीढ़ी वह इन खेतों के सहारे अपना पेट पालते आ रहे हैं. पहले निजी कंपनियों ने औने पौने में ज़मीनों को खरीदा मगर अब छत्तीसगढ़ की सरकार ने ज़मीनों का खुद ही अधिग्रहण करना शुरू कर दिया है. अब सरकार ज़मीन अधिग्रहित कर उसे निजी कंपनियों को दे रही है.औद्योगिकीकरण की आंधीसरकार का तर्क है कि पहले कम्पनियाँ औने पौने में ज़मीन खरीदा करती थीं. सरकार की नई भूमि अधिग्रहण और पुनर्वास नीति के तहत किसानों को साल में दो फसल देने वाली खेतिहर ज़मीन के प्रति एकड़ दस लाख रूपए देने का प्रावधान किया गया है.कहा जा सकता है कि छत्तीसगढ़ में औद्योगिकीकरण की आंधी चल रही है. राज्य सरकार ने सूबे में इस्पात और विद्युत संयंत्रों के लिए कई सौ कंपनियों के साथ एमओयू यानी साझा करार पर हस्ताक्षर किए हैं.इनमें ज़्यादातर इस्पात और विद्युत् संयंत्र राज्य के रायपुर, रायगढ़, कोरबा और चांपा-जांजगीर  जिले में या तो स्थापित किए जा चुके हैं या फिर प्रस्तावित हैं. जहाँ यह संयंत्र लगे हैं वहां भी ज़मीन के अधिग्रहण को लेकर काफ़ी विवाद चल रहा है.सरकार की पुनर्वास नीति के बावजूद ग्रामीण अधिग्रहण का विरोध कर रहे हैं. उनका कहना है कि खेतिहर ज़मीन पर उद्योग नहीं लगने चाहिए.सिंघीतेराई के खिलेश जयसवाल का कहना, ""कंपनियों ने करार के बाहर जाते हुए आवश्यकता से अधिक ज़मीन का अधिग्रहण करना शुरू कर दिया है. मिसाल के तौर पर उन्होंने बताया कि एक 1400 मेगावाट  की बिजली इकाई के लिए एक कंपनी ने सरकार के साथ करार किया.करार के तहत यह संयंत्र सिर्फ दो जगहों की ज़मीन पर खोला जाना था. यह इलाके हैं डभरा के उच्चपिंडा और बंदापाली.मगर कंपनी ने इम्पेक्ट एस्समेंट रिपोर्ट के बाहर जाते हुए घिगरा, ढिमरी,केक्राभर और धोबिपाली में भी ज़मीन का अधिग्रहण किया है. यह इकाई 5950 करोड़  रूपए की लागत से बनाई जा रही है.""'बंजर ज़मीन पर बने उद्योग'जानकार बताते हैं कि कंपनी ने जो करार सरकार के साथ किया था वह मात्र 1200 मेगावाट की इकाई के लिए था. इस इकाई की वजह से 644 परिवार प्रभावित हो रहे हैं.जायसवाल कहते हैं, “कुछ लोगों ने पैसा लिया और उनकी ज़मीन का अधिग्रहण हुआ. मगर कुछ गाँव वालों ने इसको लेकर अदालत का दरवाज़ा भी खटखटाया है. हमें सुरक्षा चाहिए. जो लोग ज़मीन नहीं देना चाहते हैं उन्हें आतंकित किया जा रहा है.""   वहीं इलाके के जाने माने समाज सेवी एपी जोशी का कहना है कि शुरू में पैसों के लालच में कुछ ग्रामीणों ने अपनी ज़मीन बेची मगर बाद में जब उनके पैसे ख़त्म हुए तो उनकी आँखें खुली. बीबीसी से बात करते हुए वह कहते हैं: ""पैसे आते ही इन ग्रामीणों ने महंगी कार खरीदी. मगर यह कुछ ही दिनों तक रहा. पैसे तो पेट्रोल की तरह उड़ गए. अब इनकी आँख खुली.""जोशी और उनके साथ इस इलाके के सैकड़ों ग्रामीण जो सिंघीतेराई की चौपाल में जमा थे कहते हैं की खेतिहर ज़मीन उनकी जीविका का एक मात्र सहारा है. कई पीढ़ियों से यह लोग इसी पर निर्भर हैं.गाँव के सरपंच का कहना है कि सरकार को चाहिए कि बंजर ज़मीनों को ही सिर्फ़ उद्योगों को दे ना की खेतिहर ज़मीन. यही वजह है कि अब यह लोग सामूहिक रूप से ज़मीन अधिग्रहण का विरोध कर रहे हैं.जयसवाल कहते हैं,""हमें पैसे नहीं चाहिए. पैसे किसी के पास नहीं टिकते. ज़मीन हमारी सुरक्षा है. ज़मीन हमारा सहारा है. उद्योग आयें मगर खेती वाली ज़मीन पर नहीं."""
sport,"लाइव स्कोरकार्ड देखने के लिए यहां क्लिक करेंदोनों देशों ने खिताबी मुक़ाबले के लिए टीम में कोई बदलाव नहीं किया है. अगर भारत इस फ़ाइनल मुक़ाबले को जीतने में कामयाब रहा तो पहली बार महिला विश्व कप भारत के नाम होगा. इंग्लैंड लॉरेन विनफ़ील्ड, टैमी बोउमोंट, सेरा टेलर (विकेट कीपर), हीदर नाइट (कैप्टन), नैटली स्काइवर, फरान विल्सन, कैथरीन ब्रंट, जेनी गन, एनी शर्बसोले, लाउरा मार्श और अलेक्स हार्टली. भारत पूनम रावत, स्मृति मनधाना, मिताली राज (कैप्टन), हरमनप्रीत कौर, दीप्ति शर्मा, वेद कृष्णमूर्ति, शिखा पांडे, सुषमा वर्मा (विकेट कीपर), झुलन गोस्वामी, राजेश्वरी गायकवाड़ और पूनम. (बीबीसी हिन्दी के एंड्रॉएड ऐप के लिए यहां क्लिक करें. आप हमें फ़ेसबुक और ट्विटर पर भी फ़ॉलो कर सकते हैं.)"
entertainment,"वो कहती हैं, ""मैं जो कुछ हूं, बॉबी की वजह से हूं. इसी फ़िल्म की वजह से मेरा वजूद है. 40 सालों से इसी फ़िल्म के बलबूते मेरा अस्तित्व है.""(गांव से चलती थी 'बॉबी बस')डिंपल कपाड़िया की नई फ़िल्म 'वॉट द फ़िश' जल्द ही रिलीज़ होने वाली है. इस फ़िल्म के बारे में मीडिया से बात करते हुए वो पुरानी यादों में खो गईं.'बॉबी' की रिलीज़ के फ़ौरन बाद उन्होंने उस समय के सुपरस्टार राजेश खन्ना से शादी कर ली थी और फिर फ़िल्मों से लंबा ब्रेक ले लिया था.(कहां गई शैलेंद्र की आवाज़ ?)ये ब्रेक क़रीब 11 वर्षों तक चला जिसके बाद फ़िल्म सागर से उन्होंने फ़िल्मों में वापसी की. इस फ़िल्म में उन्होंने ऋषि कपूर और कमल हासन के साथ काम किया था. इसका निर्देशन रमेश सिप्पी ने किया था.क्या उन्होंने फ़िल्मों से ब्रेक ना लिया होता तो उनका करियर कुछ और ही होता? ये पूछने पर डिंपल ने कहा, ""हो सकता है मैं उन 10-11 सालों में काम करके ख़त्म हो चुकी होती. इसलिए मुझे कोई अफ़सोस नहीं है. उस दौरान मैंने अपने पारिवारिक जीवन की ज़िम्मेदारियों को निभाया.""हालांकि, उन्होंने ये ज़रूर माना कि जब वो फ़िल्मों में वापस लौटीं तो मुक़ाबला काफ़ी कड़ा हो चुका था.उन्होंने हंसते हुए कहा, ""तब तक श्रीदेवी हिंदी फ़िल्मों में छा चुकी थीं. उन्होंने मेरे लिए कुछ छोड़ा ही नहीं.""डिंपल कपाड़िया ने ये भी माना कि उन्होंने राज कपूर जैसे बेहतरीन फ़िल्मकार के निर्देशन में अपना करियर शुरू किया, लेकिन उसके बाद जब वो दोबारा लौटीं तो वो फ़िल्मों का बेहद ख़राब दौर था.उन्होंने कहा, ""राज कपूर जैसे शानदार और जीनियस निर्देशक के साथ काम करने के बाद 80 के दौर में काम करना बड़ा तक़लीफ़देह था. चार सीन उसके बाद दो गाने. निर्देशक के बिना सोचे समझे एक्शन कहना और बिना सोचे समझे कट कह देना.""डिंपल कपाड़िया और उनके पति राजेश खन्ना को फ़िल्म प्रेमी एक साथ पर्दे पर कभी नहीं देख पाए.दोनों ने साथ में एक ही फ़िल्म की शूटिंग की जिसका नाम था 'जय जय शिवशंकर'. लेकिन वित्तीय समस्या की वजह से ये फ़िल्म कभी रिलीज़ ही नहीं हो पाई. उन्होंने राजेश खन्ना के बारे में एक दिलचस्प बात बताई.(राजेश खन्ना को याद कर नम हुईं डिंपल और ट्विंकल की आंखें)उन्होंने कहा, ""एक दफ़ा उनकी तबियत ठीक नहीं थी. घर के बाहर प्रेस वाले खड़े थे. काका जी बालकनी में जाने लगे. तो मैंने उनसे कहा कि आप शॉल ओढ़ लीजिए और मेरे सन ग्लासेस लगा लीजिए. इस पर उन्होंने मेरी तरफ़ मुड़कर देखा और कहा अब तुम मुझे सिखाओगी कि मुझे क्या करना है. उनके जैसा सुपरस्टार आज तक नहीं हुआ.""अपने पसंदीदा को स्टार्स के बारे में उन्होंने कहा, ""कमल हासन मुझे पसंद है. ऋषि कपूर मेरे सबसे पसंदीदा को स्टार हैं. मुझे सैफ़ अली ख़ान और बमन ईरानी भी पसंद हैं.""डिंपल कपाड़िया साल 2001 में रिलीज़ हुई दिल चाहता है को अपने करियर की इस तीसरी पारी का अहम मोड़ मानती हैं.वो कहती हैं, ""बहुत कमाल की फ़िल्म थी और सैफ़, आमिर और अक्षय के साथ बड़ा मज़ा आया.""डिंपल मानती हैं कि मौजूदा दौर के फ़िल्मकार बेहद समझदार हैं और काफ़ी समझदारी से स्क्रिप्ट लिखते हैं जिस वजह से विविधतापूर्ण फ़िल्में देखने को मिलती हैं और उन जैसी उम्रदराज़ अभिनेत्री के लिए भी रोल लिखे जाते हैं.(बीबीसी हिन्दी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं)"
science,"कंपनी ने नेक्सस के इससे पहले के संस्करण के लॉन्च होने के एक साल के भीतर ये नया स्मार्टफ़ोन अंतरराष्ट्रीय बाज़ार में उतारा है.प्रीमियम स्मार्टफ़ोन ख़रीदने के इच्छुक लोग नेक्सस 5 की कीमत और फ़ीचर्स की वजह से इसमें ख़ासी रुचि दिखा रहे हैं.लेकिन बड़ा सवाल ये है कि क्या नेक्सस 5 वाकई एक पैसा वसूल फ़ोन है?नेक्सस 4 और 5 की तुलना करें तो नए नेक्सस 5 में कोई ऐतिहासिक परिवर्तन नहीं किए गए हैं.नेक्सस 5 में नेक्सस 4 की ही तरह आठ मेगापिक्सेल का बैक और 1.3 मेगापिक्सेल का फ्रंट कैमरा लगा है.दोनों फोन्स की डिसप्ले स्क्रीन साइज़ में ज़्यादा फर्क नहीं है. नेक्सस 4 की स्क्रीन 4.7 इंच की है जबकि, नेक्सस 5 की स्क्रीन 4.95 इंच की है. हालांकि नेक्सस 5 की पिक्चर क्वालिटी फुल एचडी (हाई डेफ़िनेशन) है.नेक्सस 5 में 2.26 गीगाहर्टज़ का शक्तिशाली स्नैपड्रैगन प्रोसेसर लगा हुआ है जो फ़ोन में ही ऑडियो और वीडियों एडिटिंग, हाई-क्वालिटी गेमिंग और डेटा-हेवी ऐप्लिकेशंस के लिए पर्याप्त है. इसमें 2 जीबी का रैम लगा है.फ़ोन में ग्राफ़िक्स प्रोसेसिंग यूनिट एड्रिनो का उन्नत संस्करण ‘330’ लगा हुआ है, जो कि गेमिंग के दौरान फोन को हैंग होने से बचाता है.नेक्सस 5 में गोरिल्ला ग्लास 3 लगा हुआ है जो फोन को ‘स्क्रैचप्रूफ’ बनाता है. हालांकि इससे पहले को नोकिया फोन्स की तरह मज़बूती की उम्मीद मत रखिएगा.एक फ़ीचर जो वाकई इसे नेक्सस 4 से उन्नत बनाता है, वो ये है कि नेक्सस 5 में 4जी-एलटीई की सुविधा उपलब्ध है. यानी इसमें फ़र्राटे से इंटरनेट चल सकता है बशर्ते आपकों अपने इलाके में 4जी कनेक्टिविटी मिले और आपका मोबाइल प्लान भी 4जी की सुविधा देता हो.नेक्सस 5 में एंड्रॉएड का सबसे नया-ताज़ा ऑपरेटिंग सिस्टम ‘4.4 किटकैट’ लोड है जो फ़ोन और यूज़र के बीच इंटरैक्टिविटी को बेहतर बनाता है. नेक्सस 5 ऐसा पहला फ़ोन है जिसमें किटकैट 4.4 ओएस इंस्टाल्ड है.एंड्रॉएड किटकैट में क्लाउड कंप्यूटिंग को काफ़ी सहज बनाया गया है और क्लाउड प्रिंट का विकल्प भी दिया गया है, यानी फोन से प्रिंट कमांड दीजिए और इंटरनेट से जुड़े कंप्यूटर और प्रिंटर के ज़रिए प्रिंट हाज़िर होगा.किटकैट का एक और खास फ़ीचर ये है कि इसमें आपके कॉनटैक्ट लिस्ट से जुड़ा हुआ व्यक्ति आपके मोबाइल पर चाहे जैसे आपको मैसेज भेजे (व्हाट्ज़ ऐप या एसएमएस), वो एक ही जगह पर आपको एक साथ दिखेगा.नेक्सस 4 और अन्य कंपनियों की चुनिंदा स्मार्टफ़ोन्स पर भी ये एंड्रॉएड किटकैट अपडेट जल्द आने की संभावना है.अब देखना ये है कि माइक्रोमैक्स के कैनवास रेंज, कार्बन के सस्ते विकल्पों और सैमसंग के लंबे फ़ोन रेंज से नेक्सस 5 को कितनी चुनौती मिलती है. हालांकि सैमसंग के एस4 से नेक्सस 5 काफ़ी सस्ता है.भारत में नेक्सस 5 नवंबर में लॉन्च होना है और ट्विटर पर मिल रही अपुष्ट जानकारियों के अनुसार कई स्टोर्स में नेक्सस 5 का स्टॉक पहुंचने भी लगा है.हालांकि जानकारों का कहना है कि भारत में आधिकारिक बिक्री शुरू होने के कुछ ही दिनों में ये आउट ऑफ़ स्टॉक भी हो जाएगा.नेक्सस के इससे पहले के संस्करण नेक्सस 4 की मौजूदा बाज़ार क़ीमत करीब 22 हज़ार है, जबकि नेक्सस 5 के प्रारंभिक मॉडल की क़ीमत करीब 30,000 रुपए होगा.नेक्सस 5 8जीबी, 16 जीबी और 32 जीबी के मेमोरी साइज़ेस में उपलब्ध होगा.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)"
sport,"इस जीत के साथ ही भारत ने तीन वनडे मैचों की सिरीज़ में वापसी कर ली है. श्रीलंका की तरफ से एंजेलो मैथ्यूज ने शतक ज़रूर लगाया, लेकिन वे अपनी टीम को रनों के इस पहाड़ के पार नहीं पहुंचा सके.मैथ्यूज ने 132 गेंदों में 111 रनों की नाबाद पारी खेली. उन्होंने 9 चौके और 3 छक्के लगाए. अपनी शतकीय पारी के दौरान मैथ्यूज ने अंतरराष्ट्रीय वनडे क्रिकेट में 5 हज़ार रन भी पूरे कर लिए. मैथ्यूज के अलावा असेला गुणारत्ने ने 34, निरोशन डिक्वैला ने 22 और लाहिरू थिरिमाने ने 21 रनों का योगदान दिया.भारतीय गेंदबाज़ों ने धारदार गेंदबाजी करते हुए शुरुआत से ही श्रीलंकाई बल्लेबाज़ों को खुलकर रन नहीं बनाने दिए. युजवेंद्र चहल ने तीन विकेट झटके जबकि जसप्रीत बुमराह ने दो बल्लेबाजों को आउट किया. इसके अलावा वॉशिंगटन सुंदर, भुवनेश्वर कुमार और हार्दिक पंड्या ने 1-1 विकेट झटका.इससे पहले भारतीय बल्लेबाज़ों ने मोहाली में जमकर हाथ खोले और श्रीलंका के सामने 393 रनों का बड़ा लक्ष्य रख दिया.भारतीय कप्तान रोहित शर्मा ने शानदार दोहरा शतक जड़ा है. यह रोहित के वनडे करियर का तीसरा दोहरा शतक है. वे दुनिया में सबसे ज़्यादा दोहरे शतक लगाने वाले बल्लेबाज़ बन गए हैं.रोहित ने 151 गेदों में अपना तीसरा दोहरा शतक पूरा किया. वे 208 रन बनाकर नाबाद रहे. अपनी मैराथन पारी में उन्होंने 13 चौके और 12 गगनचुंबी छक्के लगाए.रोहित और धवन ने पहले विकेट के लिए 115 रनों की साझेदारी की. इस साल भरतीय सलामी बल्लेबाजों के बीच यह 9वीं शतकीय साझेदारी रही.  किसी भी अन्य टीम के ओपनर इस साल तीन से ज़्यादा शतकीय साझेदारियां नहीं निभा सके हैं.शिखर धवन ने 68 रनों की खूबसूरत पारी खेली. उनके आउट होने के बाद श्रेयर अय्यर बल्लेबाज़ी के लिए उतरे.अपना दूसरा अंतरराष्ट्रीय वनडे मैच खेल रहे अय्यर ने भी तेज़ी से रन बनाए और 70 गेंदो में 88 रनों की आकर्षक पारी खेली. इस दौरान उन्होंने 9 चौके और 2 छक्के भी लगाए.रोहित और अय्यर ने दूसरे विकेट के लिए 213 रनों की साझेदारी निभाई.(बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक और ट्विटर पर फ़ॉलो भी कर सकते हैं.)"
entertainment,"'कॉपीकिताब डॉटकॉम' नाम की एक वेबसाइट है जहां ना केवल किताब बल्कि ज़रूरत के हिसाब से किताब का कोई चुनिंदा चैप्टर भी किराए पर मिल सकता है.छात्रों के लिए किताबों की क़ीमत एक बड़ी परेशानी होती है. ऐसे में यहां मिलने वाली क़िताबें अपनी असल क़ीमत से 70 प्रतिशत तक कम पर छात्र के पास डिजिटली (मोबाइल या टैबलेट में) रह सकती है.'कॉपीकिताब' शुरू होने के पीछे की कहानी बयान करते हुए संस्थापक अमित श्रीवास्तव बताते हैं, ""सुमित (पार्टनर) और मैं साथ ही बड़े हुए हैं और दोनों ने एक साथ रीवा के सैनिक स्कूल से पढ़ाई की है.""वो बताते हैं, ""शुरुआती पढ़ाई से लेकर कॉलेजों तक किताबें बहुत महंगी थीं और हम एक किताब के चार टुकड़े कर दोस्तों में बांट कर बारी-बारी से पढ़ा करते थे और ज़रूरत पड़ने पर चुनिंदा पन्नों के ज़ेरोक्स निकलवा लेते थे.""इसी समस्या को ध्यान रखते हुए हमने साल 2013 में 'कॉपीकिताब' की शुरूआत की.वो कहते हैं कि कॉलेज की एक किताब 300 रुपए तक हो सकती है लेकिन हो सकता है कि आपके लिए उसकी एक ही चैप्टर ज़रूरी हो, ऐसे में आपको इस साइट पर एक चैप्टर मात्र 10 रुपए में मिल जाएगी.फ़िलहाल यहां विभिन्न विषयों की किताबें हिंदी और अंग्रेजी भाषा में उपलब्ध हैं. आने वाले वर्षों में 50 लाख विद्यार्थियों और 250 से अधिक प्रकाशकों को इस प्लेटफ़ॉर्म पर लाना 'कॉपीकिताब' का लक्ष्य है.अमित कहते हैं, ""ई-किताब से प्रकाशकों को नुक़सान नहीं बल्कि फ़ायदा होगा ये समझाने में बहुत समय लगा.""वो बताते हैं, ""शिक्षा के क्षेत्र में 60 प्रतिशत असंगठित मार्केट है जिसमें सेकंड हैंड किताबों का मार्केट, किताबें रेंट पर देना और ज़ेरोक्स का व्यवसाय चलता है. ऐसे में लोग आपको प्रतिद्वंद्वी मान लेते हैं.""डेढ़ साल से 'कॉपीकिताब' का इस्तेमाल कर रहे नमन गुप्ता बताते हैं, ""पहले किताबों पर बहुत ख़र्च हो जाता था और हम कुछ दोस्त साथ मिलकर किताबें ख़रीदते थे लेकिन अब हम काफ़ी पॉकेट मनी बचा लेते हैं.""'कॉपीकिताब' शिक्षण संस्थानों के लिए डिजिटल लाइब्रेरीज़ शुरु करने में मदद करता है. कॉलेजों के लिए इन पुस्तकालयों की क़ीमत 5 से 10 लाख जबकि स्कूलों के लिए 2 से 5 लाख तक हो सकती है.साइट ने अब तक 25 कॉलेजों में डिजिटल लाइब्रेरी शुरु की है और 4 लाख़ से ज़्यादा बार इसका ऐप डाउनलॉड हो चुका है.(बीबीसी हिन्दी के एंड्रॉएड ऐप के लिए

 यहां क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं.)"
sport,"उनकी कप्तानी में भारत को मिली ये 91वीं जीत थी.महेंद्र सिंह धोनी: 162 मैच, 91 जीतमोहम्मद अज़हरुद्दीन: 174 मैच, 90 जीतसौरभ गांगुली: 147 मैच, 76 जीतराहुल द्रविड़: 79 मैच, 42 जीतकपिल देव: 74 मैच, 39 जीतहालाँकि अंतरराष्ट्रीय स्तर पर अपनी कप्तानी में सबसे ज़्यादा जीत दिलाने का रिकॉर्ड ऑस्ट्रेलिया के रिकी पोंटिंग के नाम है, जिन्होंने 165 मैचों में ऑस्ट्रेलिया को जीत दिलाई थी.हालाँकि माना ये जा रहा है कि धोनी अपनी कप्तानी में 100 मैच जिताने वाले भारत के पहले कप्तान भी बन सकते हैं.अभी तक 246 वनडे मैचों में धोनी ने 53.27 की औसत से 8098 रन बनाए हैं.इंग्लैंड के ख़िलाफ़ भी धोनी भारत के सफलतम कप्तान हैं. अभी तक भारत ने उनकी कप्तानी में इंग्लैंड के ख़िलाफ़ 25 वनडे मैच खेले हैं, जिनमें से 17 भारत जीता है, पाँच में इंग्लैंड विजयी रहा है, दो मैच टाई रहे हैं और एक मैच नहीं हो पाया.इंग्लैंड के ख़िलाफ़ तीसरे वनडे मैच के दौरान धोनी ने एक और रिकॉर्ड अपने नाम किया था, अब वे अंतरराष्ट्रीय मैचों में सबसे ज़्यादा स्टम्पिंग करने वाले विकेटकीपर बन गए हैं. उन्होंने अभी तक 131 स्टम्पिंग किए हैं. पहले ये रिकॉर्ड श्रीलंका के कुमार संगकारा के नाम था, जिनके खाते में 129 स्टम्पिंग हैं.(बीबीसी हिन्दी के क्लिक करें एंड्रॉएड ऐप के लिए आप 

यहां क्लिक कर सकते हैं. आप हमें 

फ़ेसबुक और 

ट्विटर पर फ़ॉलो भी कर सकते हैं.)"
international,"स्थानीय अधिकारियों के मुताबिक़ मरने वालों की तादाद दो हज़ार तक हो सकती है. संयुक्त राष्ट्र के अधिकारियों का कहना है कि अब तक 350 से ज़्यादा शव निकाले जा चुके हैं.आपदा प्रभावित क्षेत्र के नज़दीक मौजूद एक बीबीसी संवाददाता के मुताबिक बचाव कार्य में जुटे स्थानीय लोग फावड़ों और हाथों से मिट्टी खोद रहे हैं. हालाँकि किसी के ज़िंदा बचे होने की संभावना बेहद कम है.बदख़्शां प्रांत के गवर्नर के अनुसार यह हादसा तब हुआ जब मूसलाधार बारिश से पहाड़ का एक हिस्सा एक गांव पर गिर गया. इससे सैकड़ों घर मलबे के नीचे दब गए हैं.बचाव दल के लोग मौक़े पर पहुंच गए हैं और बचे हुए लोगों की तलाश जारी है.काबुल में बीबीसी संवाददाता डेविड लॉइन के अनुसार पिछले कुछ दिनों से उत्तरी और पूर्वी अफ़ग़ानिस्तान में भारी बारिश हो रही है. पिछले हफ़्ते बाढ़ से क़रीब 150 लोगों की मौत हो गई थी.बदख़्शां उत्तर-पूर्वी अफ़ग़ानिस्तान का दूरस्थ देहाती और पहाड़ी इलाक़ा है. यहाँ हर साल भूस्खलन और हिमस्खलन से स्थानीय लोग प्रभावित होते हैं. लेकिन हरगू में हुए भूस्खलन ने सबको चकित कर दिया है.   पाँच सौ से ज़्यादा घर मलबे में दब गए हैं. ग्रामीण रातभर कुछ लोगों को ज़िंदा बचा लेने की उम्मीद में मलबा हटाते रहे.   राहत कर्मी और ग्रामीण फावड़ों से मिट्टी खोद रहे हैं. कुछ तो हाथों से ही मिट्टी हटा रहे हैं. मलबा हटाने के लिए बुलडोज़र व अन्य भारी मशीनी उपकरणों की ज़रूरत है, जो मौजूद नहीं हैं.   इस समय सबसे बड़ी प्राथमिकता प्रभावित लोगों को भोजन, दवाइयों और टेंटों की व्यवस्था करने की है.बीबीसी संवाददाता का कहना है कि भूस्खलन से भारी तबाही हुई है. इससे क़रीब एक हज़ार घर प्रभावित हुए हैं, जिसमें से 300 घर तो उसी समय दब गए जब पहाड़ टूटा.चूंकि यह हादसा शुक्रवार को हुआ, जो अफ़ग़ानिस्तान में छुट्टी का दिन है, इसलिए लोग घरों में ही थे और कई परिवार मिट्टी के ढेर के नीचे दब गया. प्रभावित इलाक़े सैकड़ों अन्य घरों पर भी ख़तरा बना हुआ है.बदख़्शां के पुलिस कमांडर फ़ज़लुद्दीन अयाज़ ने बीबीसी को बताया कि 215 परिवारों वाला हर्गू गांव मलबे में दब गया है.उन्होंने कहा कि उस मलबे के नीचे से किसी के ज़िंदा निकलने की उम्मीद बहुत कम है. उनके मुताबिक़, अगर उस दूरस्थ इलाक़े में बचाव के लिए साजोसामान भी उपलब्ध कराएं जाएं तो भी मलबे को हटाकर लोगों को निकालना बहुत मुश्किल होगा.बदख़्शां में बीबीसी संवाददाता क़ुरबान अली हमज़ी ने कहा कि अब भी बारिश हो रही है और भूस्खलन की आशंका बनी हुई है.बदख़्शां अफ़ग़ानिस्तान का सबसे दूरस्थ पहाड़ी इलाक़ा है जो ताजिकस्तान, चीन और पाकिस्तान की सीमा से लगता है.बीबीसी संवाददाता का कहना है कि मलबे में दबे लोगों की तलाश एक बड़ा काम है.बदख़्शां प्रांत के गवर्नर शाह वलीउल्लाह अदीब ने समाचार एजेंसी एपी को बताया कि बचावकर्मियों के पास पर्याप्त उपकरण नहीं हैं और उन्होंने बेलचों की मांग की है.अदीब ने कहा, ""फ़िलहाल व्यावहारिक रूप से यह असंभव है. हमारे पास पर्याप्त बेलचे नहीं हैं. हमें और उपकरण चाहिए.""उन्होंने कहा कि और भूस्खलन की आशंका को देखते हुए आसपास के गांवों को खाली करा लिया गया है.पुलिस का कहना है कि शुक्रवार को अफ़ग़ानिस्तान में दोपहर के भोजन के वक़्त भूस्खलन हुआ. बदख़्शां में गुरुवार को भी एक छोटा भूस्खलन हुआ था.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें

 फ़ेसबुक और 

ट्विटर पर भी फ़ॉलो कर सकते हैं.)"
india,"मोदी गुरुवार को नई दिल्ली में कनफ़ेडरेशन ऑफ ऑल इंडिया ट्रेडर्स (सीएआईटी) के एक सम्मेलन को संबोधित कर रहे थे.इस अवसर पर संगठन ने एक मांग पत्र मोदी के सामने रखा. इस पर मोदी ने कहा कि आपकी सभी मांगे व्यावहारिक हैं और इनको पार्टी के चुनावी घोषणा पत्र में जगह दी जाएगी.उन्होंने कहा कि व्यापारियों में भाजपा की लोकप्रियता इतनी है कि उसे व्यापारियों की ही पार्टी माना जाता है.मोदी ने कहा कि आज देश के हालात को देखते हुए प्रधानमंत्री से लेकर चपरासी तक का कायाकल्प करने की ज़रूरत है. यह कायाकल्प इस तरह का होना चाहिए कि आज़ादी की 75वीं वर्षगांठ पर देश एक बार फिर जवान नज़र आए.उन्होंने कहा कि पिछले 60 साल से देश क़ानूनों के मकड़जाल में फंसा हुआ है. बेकार के क़ानूनों से मुक्ति पाने की ज़रूरत है. उन्होंने कहा कि देश में सरल, सहज और आम आदमी को फ़ायदा पहुँचाने वाले क़ानून होने चाहिए.राज्यों का जिक्र करते हुए नरेंद्र मोदी ने कहा कि देश को दिल्ली से चलाने का फ़ैशन अब बंद होना चाहिए और राज्यों पर भरोसा कर उन्हें और अधिकार देने की ज़रूरत है.उन्होंने कहा कि दुनिया में छाने और संबंध बनाने का ज़रिया व्यापार ही है. संबंध इसी से जुड़ते हैं. इसलिए भारत के विदेश मंत्रालय को अब व्यापार और वाणिज्य कूटनीति पर ध्यान देना चाहिए.देशभर से जुटे व्यापारियों को संबोधित करते हुए गुजरात के मुख्यमंत्री ने कहा कि केन्द्र सरकार दुनिया में छाई आर्थिक मंदी की बात करती है लेकिन इससे डरने की ज़रूरत नहीं, ज़रूरत है इसका सामना करने की. इसके लिए सरकार को व्यापारियों को सुविधाओं से लैस करना चाहिए.इस अवसर पर भाजपा नेता ने व्यापारियों को सलाह दी कि मिलावटख़ोरों को अपने बीच से दूर करें.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)"
science,"क्या आप जानते हैं कि अपने पुराने फ़ीचर फ़ोन पर भी आप स्मार्टफ़ोन के कुछ मज़े ले सकते हैं?बात सात ऐप्स की जो 2जी पर चलने वाले आपके फ़ीचर फ़ोन को बना सकते हैं थोड़ा और ‘स्मार्ट’.मोबाइल पर इंस्टाल किए जाने के बाद बीनू ऐप किसी ऐप ब्राउज़र की तरह काम करता है.इसमें फ़ेसबुक, ट्विटर और बुक रीडर से लेकर विकीपीडिया, न्यूज़, चैटिंग और मनोरंजन के ऐप्स उपलब्ध हैं.इसमें अपनी भाषा चुनने की भी सुविधा उपलब्ध है.ऑपरेटिंग सिस्टम: जावा, जार, एंड्रॉएडस्मार्टफ़ोन्स के लिए ट्विटर का अपना ऐप उपलब्ध है, लेकिन अगर किसी फ़ीचर फ़ोन पर ट्विटर यूज़ करना हो तो ट्विहाई एक अच्छा विकल्प है.ट्विहाई सादा और सरल है. ये ट्विटर के कई फ़ीचर्स देता है, जैसे यूज़र प्रोफ़ाइल सेटिंग, तस्वीरें और यूज़र के हैंडल पर शेयर किए गए लिंक्स वगैरह.ऑपरेटिंग सिस्टम: जावाअगर आप ताज़ा ख़बरों से अपडेटेड रहना पसंद करते हैं तो ये ऐप आपकी मदद कर सकता है.न्यूज़हंट हिन्दी, अंग्रेज़ी, बांग्ला, तमिल और अन्य कई भाषाओं में समाचार मोबाइल पर देता है. इस ऐप में 50 से ज़्यादा अख़बारों में से आप अपना पसंदीदा अख़बार या न्यूज़ फ़ीड चुन सकते हैं.ऑपरेटिंग सिस्टम: जावा, एंड्रॉएड, आईओएस, विंडोज़, नोकिया ओवीआई, ब्लैकबेरीफ़ीचर फ़ोन्स के ब्राउज़र आम तौर पर काफ़ी सुस्त होते हैं.ओप्रा मिनी के ज़रिए फ़ीचर फ़ोन पर ब्राउज़िंग थोड़ी कम तकलीफ़देह बनाई जा सकती है.इसके ज़रिए फ़ीचर फ़ोन पर भी स्मार्टफोन्स की तरह मल्टीपल टैब ब्राउज़िंग, स्पीड डायल, तेज़ सर्च और डाउनलोड मैनेजर पाए जा सकते हैं. ये आपके डाटा की खपत को भी कम कर सकता है.ऑपरेटिंग सिस्टम: जावा, एंड्रॉएड, आईओएस, ब्लैकबेरी, अन्य बेसिक फ़ोनख़ासतौर पर जावा फ़ोन्स के लिए बना ये ऐप यूज़र्स को एक साथ कई चैट नेटवर्कों पर लॉग-इन करने की सुविधा देता है. इससे आप चैट कॉन्फ्रेंसिंग कर सकते हैं, फ़ोटो शेयर कर सकते हैं और अलर्ट भी सेट कर सकते हैं.ऑपरेटिंग सिस्टम: जावा, एंड्रॉएड, आईओएस, ब्लैकबेरी, अन्यफ़ीचर फ़ोन पर किताबें पढ़ने में स्क्रीन साइज़ के अलावा दूसरी सबसे बड़ी दिक्कत है ई-बुक फ़ाइल का फ़ोन पर सपोर्ट न होना.एलबाइट रीडर इस समस्या से निजात दिलाता है. ये ई-पब, टेक्स्ट, एक्सएचटीएमएल जैसे कई फ़ॉर्मेट सपोर्ट करता है. ये हॉरिजॉन्टल के अलावा वर्टिकल सक्रीन में पढ़ने की सुविधा भी देता है.ऑपरेटिंग सिस्टम: जावा, सिंबियन, अन्य3जी या वाई-फ़ाई सेवाओं का प्रयोग करने वाले फ़ीचर फ़ोन्स के लिए ये ऐप उपयोगी हो सकता है.वर्चुअल रेडियो की 113 कैटेगरियों में ये ऐप 1500 से ज़्यादा रेडियो स्टेशन सुनने की सुविधा देता है.ऑपरेटिंग सिस्टम: जावा, सिंबियन, एंड्रॉएड, आईओएस(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)"
sport,"आईएफएबी ने इस नई सुविधा के लिए दो प्रणालियों को हरी झंडी दिखाई है जिसमें से एक कैमरों के और दूसरा गेंद में लगे सेंसर के आधार पर काम करते हैं.दरअसल ये वो तकनीक है जिसके जरिए फुटबॉल के मैदान पर खड़े रेफरी अनिश्चितता की स्थिति में उच्च तकनीक की मदद से ये पता लगा पाएंगे कि शॉट मारे जाने पर बॉल गोल लाइन के पार गई या नहीं.विश्व फुटबॉल के प्रमुख सेप ब्लैटर ने कहा कि उन्हे इस तकनीक का प्रयोग फुटबॉल में किए जाने का विचार 2010 विश्व कप के दौरान आया जब इंग्लैंड के एक महत्वपूर्ण गोल को गलत घोषित कर दिया गया था.अंतरराष्ट्रीय फुटबॉल एसोसिएशन बोर्ड वर्ष 2012-2013 में होने वाले प्रीमियर लीग मैचों में 'गोल-लाइन टेक्नोलॉजी' की शुरुआत कर सकता है.गोल-लाइन के लिए जरूरी ‘हॉक आई’ और ‘गोल रेफ’ तकनीक को सबसे पहले दिसंबर महीने में होने वाले फीफा विश्व कप में लागू किया जाएगा. इसमें सफल होने के बाद इसे 2013 के कन्फेडेरेशन्स कप और 2014 फीफा विश्व कप में भी लागू किया जा सकता है.प्रीमियर लीग ने अपने एक बयान में कहा है, ''अंतरराष्ट्रीय फुटबॉल एसोसिएशन बोर्ड लंबे समय से इस गोल-लाइन टेक्नोलॉजी की वकालत करता आया है और हम चाहते हैं कि ये नियम जल्द से जल्द लागू हो.''लीग ने आगे कहा, ''हम अंतरराष्ट्रीय फुटबॉल एसोसिएशन बोर्ड के फैसले का स्वागत करते हैं और निकट भविष्य में हॉक-आई और गोल-रेफ तकनीक के प्रदाताओं से गोल-लाइन टेक्नोलॉजी जल्द से जल्द लागू करने के संबंध में बातचीत करेंगे.''हालांकि फुटबॉल एसोसिएशन के महासचिव एलेक्स हॉर्न ने ये भी कहा कि ये तकनीक कब तक लागू करना है इस संबंध में आखिरी फैसला प्रीमियर लीग करेगा और हो सकता है कि इसे लागू करते-करते दिसंबर तक का समय लग जाए.वैसे फुटबॉल एसोसिएशन की प्राथमिकता जापान में होने वाला फीफा क्लब वर्ल्ड कप है.एलेक्स हॉर्न का कहना था, ''प्रीमियर लीग को इस संबंध में दोनों सेवा देने वाली कंपनियों और क्लबों से बातचीत करनी होगी. जहां तक मैं समझता हूं, इन क्लबोंका रवैया काफी सहयोगी है. सैद्धांतिक रुप से जब तक सभी क्लबें इसके लिए राजी होंगी हम क्रमवार तरीके से इसे लागू कर पाएंगे. ये 2013 -14 के सत्र के शुरु होने से पहले ही हो जाएगा.''ये पूरी प्रक्रिया एक फुटबॉल मैच के दौरान किसी असामान्य स्थिति में टेक्नोलॉजी के जरिए रेफरी की मदद करेगा.हालांकि हर स्टेडियम में लगाए जाने के बाद इन नई प्रणालियों की जांच जरूरी होगा, और हर तकनीक को एक साल का लाईसेंस दिया जाएगा.फीफा ने मई महीने में साउथ एम्पटन के सेंट-मेरी स्टेडियम में हॉक-आई की जांच में मदद करने के लिए फुटबॉल एसोसिएशन का धन्यवाद किया है.गोल-लाइन टेक्नोलॉजी की शुरुआत करने की ज़रुरत तब काफी प्रबल हो गई थी जब यूरो 2012 में मैच के दौरान यूक्रेन को इक्वेलाइज़र दागने का मौका नहीं दिया गया था.इस घटना ने फीफा के अध्यक्ष सेप्प ब्लैटर पर इस टेक्नोलॉजी को लागू करवाने के लिए प्रेरित किया.इस प्रणाली के तहत हर गोल-लाइन के पीछे अलग से एक अधिकारी को खड़ा किया जाएगा ताकि वो बढ़िया से खेल के दौरान अपनी नज़रें जमा कर रख सकते है."
entertainment,"अगर फिल्म के पहले भाग को लोग इतना पसंद कर रहे हैं तो जब दूसरा भाग आएगा तब क्या होगा? लेकिन 'गैंग्स ऑफ़ वासेपुर' का दूसरा भाग रिलीज़ कब हो रहा है? बीबीसी ने पूछा यही सवाल अनुराग कश्यप से?अनुराग जवाब देते हुए कहते हैं, ''हम तो फिल्म एग्ज़िबिटर पर निर्भर करते हैं. गैंग्स के बाद इस हफ्ते 'द अमेज़िंग स्पाइडरमैन' रिलीज़ हो रही है जिसने सारे सिनेमाघर बुक कर दिए हैं. उसके अगले हफ्ते रोहित शेट्टी की 'बोल बच्चन' रिलीज़ हो रही है जो हर एग्ज़िबिटर लगाना चाहेगा. तो गैंग्स पार्ट-2 के लिए जगह नहीं बचती न. जब जगह मिलेगी तब ही तो लगाएंगे. हमने पार्ट-2 की रिलीज़ की तारीख अभी तय नहीं की है.''लेकिन क्या अनुराग को ऐसा नहीं लगता की पार्ट-1 अभी और पार्ट-2 कुछ समय बाद, ऐसा होने की वजह से दर्शकों में गैंग्स ऑफ़ वासेपुर को लेकर उत्सुकता कुछ कम हो जाएगी, यादें धुंधली पड़ जाएंगी?इस सवाल को तो सिरे से ही ख़ारिज कर रहे हैं अनुराग कश्यप. वो कहते हैं, ''कुछ धुंधला नहीं होगा क्योंकि गैंग्स ऑफ़ वासेपुर एक बहुत ही बढ़िया फिल्म है. मुझे इस बात पर पूरा यकीन है कि जो पहला भाग देखेगा वो दूसरा भाग भी देखने आएगा ही वर्ना उसे फिल्म अधूरी लगेगी.''अपनी फिल्म पर विश्वास जागते हुए अनुराग कहते हैं, ''फिल्म ऐसी है कि लोग बार बार देखना चाहेंगे. जब दूसरा भाग आएगा तो लोग पहला भाग वापस लगवाकर देखेंगे. एक के बाद एक डीवीडी पर देखेंगे.'''गैंग्स ऑफ़ वासेपुर' में मनोज बाजपयी और पियूष मिश्र जैसे कई मंझे हुए कलाकार हैं लेकिन फिल्म में बॉलीवुड का कोई बड़ा स्टार नहीं है. लेकिन अनुराग की अगली फिल्म 'बॉम्बे वैल्वेट' में उन्होंने रणबीर कपूर को लिया है. तो क्या अब अनुराग कश्यप की फिल्में भी 'स्टार ड्रिवन' होंगी. क्या 'स्टार' की चकाचौंध का असर अनुराग पर भी होने लगा है?अपना पक्ष रखते हुए अनुराग कहते हैं, ''जब मुझे मेरी फिल्म में स्टार की ज़रूरत होगी तब मैं स्टार को अपनी फिल्म में कास्ट करूँगा. रणबीर कपूर सिर्फ स्टार नहीं हैं वो एक अच्छे अभिनेता भी हैं. क्या आप ये कह सकते हैं कि रणबीर अपना काम नहीं जानते, कोई भी ये बात नहीं कह सकता. आज की तारीख में हर निर्देशक रणबीर कपूर के साथ काम करना चाहता है. और मैं जानता था कि रणबीर के लिए मैंने जो रोल चुना है वो उसे बखूबी निभा लेंगे.''अनुराग कहते हैं वो अपनी फिल्म का प्रस्ताव लेकर रणबीर के पास गए और रणबीर ने कुछ तो उनमें और उनकी फिल्मों में देखा होगा कि उन्होंने 'बॉम्बे वैल्वेट' के लिए हाँ कर दी.'बॉम्बे वैल्वेट' की शूटिंग 2013 में शुरू होगी और फिल्म 2014 में रिलीज़ की जाएगी."
international,"इसी तरह प्राइमरी स्कूल की पढ़ाई के मामले में इंग्लैंड का हाल बुरा है.एक ताज़ा सर्वेक्षण बताता है कि दुनिया के 24 औद्योगिक देशों में गणित के मामले में 21वें और भाषा के मामले में 22वें नंबर पर है इंग्लैंड.ब्रितानी मंत्री मैथ्यू हैनकॉक को मानना पड़ा है कि आँकड़े शर्मसार करने वाले हैं लेकिन उनके मुताबिक़ इसके लिए सत्ताधारी कंज़रवेटिव पार्टी नहीं, बल्कि पिछली लेबर सरकार ज़िम्मेदार है.जापान और दक्षिण कोरिया दो ऐसे एशियाई देश हैं जो इस सर्वेक्षण में इंग्लैंड, जर्मनी और फ्रांस जैसे यूरोपीय देशों से काफ़ी ऊपर हैं.ब्रिटेन में स्कूली पढ़ाई बिल्कुल मुफ़्त है और आबादी का काफ़ी बड़ा हिस्सा 

सेकेंडरी स्कूल तक पढ़ाई करता है, यूरोपीय संस्था ओईसीडी का सर्वे बताता है कि स्कूली शिक्षा हासिल कर लेने के बाद भी ऐसे लोगों की तादाद इंग्लैंड में काफ़ी अधिक है जो ठीक से लिख-पढ़ नहीं सकते या गुणा-भाग नहीं कर सकते.ओईसीडी का कहना है कि पढ़े-लिखे होने के बावजूद ऐसे लोग रोज़गार में आगे नहीं बढ़ सकते या रोज़गार हासिल नहीं कर सकते, यही बात भारत के उच्च शिक्षित लोगों पर लागू होती है जिन्हें अंगरेज़ी में 'क्वालिफाइड बट अनएम्पलायेबल' यानी शिक्षित मगर रोज़गार के लिए अनुपयुक्त माना जाता है.इन आँकड़ों के आने के बाद जो बहस चल रही है वो काफ़ी दिलचस्प है, सबसे ख़ास बात यही है कि आठवीं या दसवीं पास करने वाले व्यक्ति से क्या करने की उम्मीद की जा सकती है? क्या दसवीं पास व्यक्ति को साफ़-सुथरी भाषा में एक औपचारिक पत्र लिखना आना चाहिए या किसी ग्राफ़ या चार्ट का मतलब समझ में आना चाहिए.अगर दसवीं पास व्यक्ति ये काम नहीं कर पाता तो क्या इसमें उस व्यक्ति का दोष है या फिर उस शिक्षा व्यवस्था का जिसमें वह पढ़कर निकला है.आँकड़ों के सामने आने के बाद शिक्षा मंत्री का कहना है कि छात्रों से अधिक मेहनत की माँग करनी चाहिए और उन्हें महत्वाकांक्षी बनाया जाना चाहिए यानी एक कक्षा से दूसरी कक्षा में जाना एक चुनौती भरा काम होना चाहिए.ब्रिटेन में प्राइमरी स्कूल की पढ़ाई की तुलना भारत से क़तई नहीं की जा सकती लेकिन भारत की उच्च शिक्षा की हालत काफ़ी हद तक ब्रितानी प्राथमिक शिक्षा जैसी है जहाँ से अधिकतर लोग डिग्रियाँ तो पा रहे हैं लेकिन व्यावहारिक हुनर नहीं.वैसी सारी बदहाली 

भारत और ब्रिटेन दोनों देशों में, सरकारी शिक्षा की है, जिनके पास अपने बच्चों को निजी स्कूलों में पढ़ाने के लिए पैसा है उनके लिए ऑक्सफ़र्ड, कैम्ब्रिज के बाद नौकरी के लिए गोल्डमैन सैक्स और मैरिल लिंच के दरवाज़े हमेशा खुले रहते हैं, चाहे वे दिल्ली में रहते हों या लंदन में.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)"
entertainment,"दरअसल केटी पेरी को इस शो में डिज़ाइनर जर्मी स्कॉट के कलेक्शन को स्टेज पर पेश करना था लेकिन केटी पूरे एक घंटे देर से इस समारोह में पहुंचीं. इस पर वहां मौजूद लोगों के सब्र का बांध टूट गया.जैसे ही केटी रैंप पर सज-धज कर कैटवॉक के लिए पहुंचीं, लोगों ने उनकी हूटिंग शुरू कर दी.इस पर केटी भी ग़ुस्से में आ गईं और उन्होंने लोगों की तरफ़ इशारा करते हुए एक बेहद अभद्र शब्द का इस्तेमाल किया.ये पहला मौक़ा नहीं है जब किसी मशहूर हस्ती ने सार्वजनिक तौर पर ऐसी आपत्तिजनक हरकत की हो. मशहूर पॉप गायक जस्टिन बीबर पर तो ऐसे आरोपों की लंबी फ़हरिस्त है.इसी साल कनाडा के टोरंटो शहर में उन पर एक लिमोज़िन कार के ड्राइवर के साथ बदतमीज़ी और मारपीट का आरोप लगा था.उससे एक सप्ताह पहले मयामी में उन पर नशे की हालत में गाड़ी चलाने का आरोप लगा था.इसके अलावा उन पर एक नाइट क्लब में बाउंसर्स के साथ बदतमीज़ी के आरोप भी लग चुके हैं.मशहूर हॉलीवुड अभिनेत्री 

लिंडसे लोहान पर इस तरह के कई आरोप लग चुके हैं.उन पर शराब पीकर गाड़ी चलाने से लेकर जूलरी शोरूम में चोरी जैसे आरोप भी लग चुके हैं. इसके लिए उन्हें कई बार रिहैबिलिटेशन सेंटर भी भेजा गया.मशहूर ब्रितानी मॉडल नाओमी कैंपबैल पर एक विमान यात्रा के दौरान दो पुलिस अधिकारियों के साथ मारपीट करने और गाली गलौच के आरोप लगे थे.उनके घर पर काम करने वाली एक महिला कर्मचारी ने भी उन पर एक दफ़ा मारपीट का आरोप लगाया था.सार्वजनिक तौर पर बदतमीज़ी के आरोपों के मामले में बॉलीवुड भी पीछे नहीं है. साल 2008 में अभिनेता गोविंदा पर एक फ़िल्म की शूटिंग के दौरान उनके एक प्रशंसक ने चांटा मारने का आरोप लगाया था.हालांकि गोविंदा ने इन आरोपों का पुरज़ोर खंडन किया था और कहा था कि उनका वो प्रशंसक उनकी को-स्टार के साथ उनके अनुसार 'बेहूदगी से' पेश आ रहा था.उसी तरह से साल 2011 में एक एनआरआई डॉक्टर ने एक विमान यात्रा के दौरान अभिनेत्री प्रियंका चोपड़ा पर बदतमीज़ी करने का आरोप लगाया था.डॉक्टर का कहना था कि प्रियंका विमान के उड़ान भरने के दौरान फ़ोन पर बात कर रही थीं. जब उन्होंने प्रियंका से ऐसा ना करने के लिए कहा तो प्रियंका उन पर भड़क गईं और गंदी भाषा का इस्तेमाल किया.हालांकि प्रियंका ने न सिर्फ़ इस पूरे वाक़ये का खंडन किया बल्कि डॉक्टर पर ही बदसलूकी का आरोप लगाते हुए कहा कि वो बिना उनकी अनुमति के अपने मोबाइल कैमरे से उन्हें शूट कर रहे थे.अभिनेता शाहरुख़ ख़ान का एक आईपीएल मैच के दौरान वहां मौजूद सुरक्षाकर्मियों से झगड़ा भला किसे याद नहीं. आईपीएल-2012 में मुंबई के वानखेड़े स्टेडियम में एक मैच के बाद जब शाहरुख़ ख़ान अपने कुछ दोस्तों के साथ मैदान में घुस रहे थे तो वहां मौजूद सुरक्षाकर्मियों ने उन्हें रोका.वीडियो फ़ुटेज में देखा गया कि शाहरुख़ और सुरक्षाकर्मियों के बीच तीखी तकरार हो रही है और दोनों तरफ़ से आरोप प्रत्यारोपों की बौछार हो रही है.इस घटना के बाद शाहरुख़ ख़ान के वानखेड़े स्टेडियम में प्रवेश करने पर पांच साल का प्रतिबंध लगा दिया गया था.अभिनेता सैफ़ अली ख़ान पर भी साल 2012 में एक रेस्त्रां में एक एनआरआई ने मारपीट का आरोप लगाया था जिसके बाद सैफ़ के ख़िलाफ़ पुलिस ने मुक़दमा दर्ज कर चार्जशीट भी दायर की थी.(बीबीसी हिंदी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)"
sport,"पर जब रेफ़री उसकी इस 'करुण वेदना' से टस से मस नहीं होता तो वह खिलाड़ी यूं उठ खड़ा होता है मानो उसे कुछ हुआ ही न हो.ऐसा लगता है मानो वह किसी फ़िल्म का ऑडिशन दे रहा हो और उसे गोली लग गई हो.

(पढ़िए : फ़ीफ़ा टिकट मामले में गिरफ़्तारी)मौजूदा विश्व कप में खेल रहे ऐसे ही पांच 'ड्रामेबाज़' खिलाड़ियों के बारे में हमें बताया ब्राज़ील में मौजूद पत्रकार शोभन सक्सेना ने.नीदरलैंड्स के इस खिलाड़ी को लोग 'डाइविंग' स्पेशलिस्ट मानते हैं.उन्हें कोई ज़रा सा भी हाथ या पैर लगा दे तो वह गिर जाते हैं और हमेशा पेनल्टी एरिया में गिरने की कोशिश करते हैं ताकि उन्हें पेनल्टी मिल जाए.उन्होंने 2014 के विश्व कप नॉक आउट दौर में मैक्सिको के ख़िलाफ़ वे पेनल्टी एरिया में गिर गए थे, जिस पर उन्हें पेनल्टी भी मिली थी. हालाँकि मैक्सिको के खिलाड़ियों का आरोप था कि उन्होंने डाइव लगाई थी.जर्मनी के ये खिलाड़ी भी ज़रा सा हाथ लगने पर ज़मीन पर लोट जाते हैं और इनकी कोशिश पेनल्टी एरिया से बाहर या अंदर गिरने की रहती है.उनकी कोशिश रहती है कि पेनल्टी या फ़्री किक तो मिल ही जाए.16 जून को हुआ जर्मनी-पुर्तगाल का मुक़ाबला जिसमें मुलर ने 3 गोल मारे.उनकी पुर्तगाल के खिलाड़ी पेपे से हलकी सी टक्कर हुई पर उन्होंने उस टक्कर को ऐसा दर्शाया मानो उन्हें बहुत ज़ोर से चोट लगी हो और रेफ़री से गुहार लगाने लगे.ब्राज़ील के इस खिलाड़ी को विश्व कप के पहले ही मैच में क्रोएशिया के ख़िलाफ़ मैच में टक्कर लगी और वह गिर पड़े. जिस वजह से ब्राज़ील को पेनल्टी मिल गई.

('जुनिगा के ख़िलाफ़ नहीं होगी कार्रवाई')हालांकि बाद में रेफ़री के इस फ़ैसले पर ख़ासा बवाल मचा और फ़्रेड को नाटकबाज़ भी करार दिया गया.ब्राज़ील के कोच ने भी माना कि इससे उनकी टीम की प्रतिष्ठा को धक्का पहुंचा.पुर्तगाल के खिलाडी रोनाल्डो अपने बेहतरीन खेल के साथ-साथ मैदान में 'ऐक्टिंग' के लिए भी विख्यात हैं.ज़रा सा धक्का लगने पर गिरना, चोट लगने का बहाना करना, ज़मीन पर लोटना ताकि कम से कम एक फ़्री किक तो मिल ही जाए.16 जून को जर्मनी के साथ हुए मुकाबले में आखिरी के कुछ समय में रोनाल्डो गिरे और उन्हें फ़्री किक भी मिली.अर्जेंटीना के ये खिलाड़ी अपने कौशल के लिए तो मशहूर हैं ही लेकिन गाहे-बगाहे मैदान में गिर पड़ने के लिए भी ख़ासे लोकप्रिय हैं.किसी तरह बस वह गिर जाएं और उनकी टीम को पेनल्टी मिल जाए.25 जून को हुए मुकाबले में अर्जेंटीना के डी मारिया नाइजीरिया के पेनल्टी एरिया में जाकर गिरे पर रेफ़री ने उन्हें कोई भाव नहीं दिया.फ़िलहाल उनकी जांघ में चोट लगी है जिसके चलते वह नीदरलैंड्स के विरुद्ध सेमीफ़ाइनल में नहीं खेल सके थे.(बीबीसी हिंदी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)"
sport,"इस मुक़ाबले में बैंगलोर के कप्तान विरोट कोहली ने टॉस जीतकर पहले फील्डिंग करने का फ़ैसला किया जिसके बाद मुंबई ने पहले बल्लेबाज़ी करते हुए निर्धारित 20 ओवर में पांच विकेट खोकर 187 रन बनाए.जबाव में बैंगलोर की टीम निर्धारित 20 ओवर में आठ विकेट खोकर 168 रन ही बना सकी.इससे पहले, मुंबई की ओर से कप्तान रोहित शर्मा ने केवल 35 गेंदों पर तीन चौके और चार छक्के लगाते हुए नाबाद 59 रनों की शानदार पारी खेली.उनका बख़ूबी साथ निभाते हुए कीरेन पोलार्ड ने रन आउट होने से पहले 31 गेंदों पर छह चौकों की मदद से 43 रन बनाए.इन दोनों बल्लेबाजों के बीच पांचवे विकेट के लिए महत्वपूर्ण 97 रनों की साझेदारी हुई.जब ये दोनों बल्लेबाज़ क्रीज़ पर थे, तब एक शर्मनाक घटना मैदान में घटी. दरअसल बैंगलोर के तेज़ गेंदबाज़ मिचेल स्टार्क जब कीरेन पोलार्ड को गेंद करने के लिए रनअप से दौड़े, तभी पोलार्ड क्रीज़ से हटकर स्क्वैयर लैग की तरफ़ जाने लगे, यानी वो गेंद नहीं खेलना चाहते थे.इसके बावजूद मिचेल स्टार्क ने गेंद उन्हीं की दिशा में कर दी जिसके बाद पोलार्ड ने मुड़कर मिचेल से कहा-सुनी तो की है, गुस्से में आकर अपना बल्ला भी उनकी तरफ़ फेंकने की कोशिश की.हालांकि बल्ला मिचेल स्टार्क तक नहीं पहुंचा. इसी दौरान बेंगलोर के कप्तान विराट कोहली भी विकेट की तरफ़ दौड़े. अंत में अम्पायर ने खिलाड़ियों को समझा-बुझाकर मामला शांत किया.वहीं इस मैच की कमेंट्री कर रहे खिलाड़ियों ने इस घटना की जमकर आलोचना की और इसे युवा खिलाड़ियों के लिए आदर्श स्थिति नहीं बताया.इसके अलावा, मुंबई इंडियंस के लिए सीएम गौतम ने भी 30 रनों की उपयोगी पारी खेली.बैंगलोर की ओर से मिचेल स्टार्क ने चार ओवर में केवल 29 रन दिए, हालांकि उन्हें कोई विकेट नहीं मिला. हालांकि अशोक डिंडा थोड़े महंगे साबित हुए और उन्होंने तीन ओवर में 38 रन दिए.उनके अलावा वरुण एरोन ने 41 रन देकर एक विकेट चटकाया.दूसरी तरफ़, बैंगलोर के बल्लेबाज़ मुंबई इंडियंस के गेंदबाज़ों का खुलकर सामना नहीं कर सके. उनकी ओर से क्रिस गेल ने 38, विराट कोहली ने 35 और पार्थिव पटेल ने 26 रन बनाए.युवराज सिंह केवल छह रन बनाकर रन आउट हुए. पिछले मैच में अपने दम पर बेंगलोर को मैच जिताने वाले एबी डिविलियर्स भी केवल नौ रन बनाकर चलते बने.मुंबई की ओर से हरभजन सिंह ने 22 रन देकर दो और लसिथ मलिंगा ने 33 रन देकर दो विकेट झटके. पोलार्ड ने भी दो विकेट अपने नाम किए.बुधवार को आईपीएल-7 में दो मुक़ाबले खेले जाएंगे जहां दिल्ली डेयरडेविल्स का सामना कोलकाता नाइट राइडर्स से और चेन्नई सुपर किंग्स का सामना किंग्स इलेवन पंजाब से होगा.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)"
sport,"पिछले महीने आईओसी की विशेष रूप से बुलाई गई आम सभा की बैठक में आइओए ने प्रस्ताव दिया था कि आरोपित अधिकारियों को संगठन के चुनाव से प्रतिबंधित कर दिया जाए.इस प्रस्ताव के अनुसार, यह प्रतिबंध केवल उन्हीं अधिकारियों पर लागू होगा जो दोषी पाए गए हैं और जिन्हें दो वर्ष से अधिक जेल की सजा हुई है.लेकिन, आगामी 125वें ओलंपिक खेलों को लेकर गत बुधवार को हुई एक्जीक्युटिव बोर्ड की बैठक में आइओसी दागी अधिकारियों पर पूरी तरह रोक लगाए जाने की अपनी अवस्थिति पर कायम रहा.समाचार एजेंसी पीटीआई के अनुसार, आईओसी ने कहा है, ""चुनाव से पहले आइओए उसकी सभी मांगों को पूरी तरह स्वीकार करे.""आइओसी ने अपनी वेबसाइट पर जारी एक बयान में कहा है, 2012 में आइओए के निलंबन के समय से ही वह मामले का समाधान खोजने की कोशिश कर रहा है कि राष्ट्रीय ओलंपिक समिति में स्वच्छ प्रशासन की स्थितियां कैसे सुधरें.बयान में कहा गया है कि आइओसी ने आइओए को एक समाधान सुझाया था और गत 25 अगस्त को हुई आइओए की आम सभा में अपने प्रेक्षक भी भेजे थे.एक्जीक्युटिव बोर्ड को प्रेक्षकों ने बताया कि आइओसी के सुझाए अधिकांश संशोधनों को आइओए ने अपने संविधान में स्वीकार कर लिया लेकिन एक विशेष धारा को स्वीकार नहीं किया गया.यह धारा सदस्यों की योग्यता से संबंधित है और राष्ट्रीय ओलंपिक समिति में स्वस्छ प्रशासन का केंद्रीय तत्व है. इस धारा को पूरी तरह स्वीकार किए जाने के बाद ही चुनाव में आइओए के प्रवेश का रास्ता खुल सकता है.गौरतलब है कि 2010 के राष्ट्रमण्डल खेलों में भ्रष्टाचार के आरोपों से घिरे ललित भनोट को आइओए का महासचिव चुने जाने के बाद पिछले साल दिसंबर में आईओसी ने भारत को निलंबित कर दिया था.आइओसी ने आइओए को अपने संविधान में संशोधन कर आपराधिक और भ्रष्टाचार के मामलों का सामना कर रहे अधिकारियों को संघ से दूर रखने को कहा था.इस बीच भारत के शीर्ष एथलीटों ने आइओए को भ्रष्टाचार मुक्त किए जाने के लिए दबाव बढ़ा दिया है.बीजिंग ओलंपिक में एकमात्र स्वर्ण पदक विजेता रहे अभिनव बिंद्रा ने आइओए को साफ सुथरा बनाए जाने पर खुलकर अपनी बात रखी है.रॉयटर के साथ एक साक्षात्कार में बिंद्रा ने कहा कि, काफी हद तक आईओए ने भारत को असफल बना डाला है.बिंद्रा के अलावा, बीजिंग ओलंपिक में कांस्य पदक प्राप्त सुशील कुमार और टेनिस स्टार महेश भूपति भी भारतीय ओलंपिक संघ को भ्रष्टाचार मुक्त बनाए जाने के बारे में खुल कर सामने आ गए हैं."
sport,"इंग्लैंड ने ऐशेज़ 3-0 से जीत ली है. ओवल में हुआ पाँचवाँ और आख़िरी टेस्ट ड्रॉ समाप्त हुआ.इंग्लैंड के एक पायदान ऊपर चढ़ने का नुक़सान भारत को उठाना पड़ा है. भारत इस रैंकिंग में एक स्थान नीचे गिरकर तीसरे नंबर पर पहुँच गया है. लेकिन सबसे ज़्यादा नुक़सान हुआ है ऑस्ट्रेलिया की टीम को, जो अगस्त 2011 के बाद पहली बार टेस्ट रैंकिंग में पाँचवें नंबर पर आ गई है.ऐशेज़ शुरू होने से पहले टेस्ट रैंकिंग में इंग्लैंड दक्षिण अफ़्रीका और भारत के बाद तीसरे नंबर पर था. लेकिन 3-0 से जीतने के बाद उसने भारत को नीचे धकेल दिया.रैंकिंग में दूसरा स्थान हासिल करने के लिए इंग्लैंड को ओवल टेस्ट में ड्रॉ या फिर जीत की आवश्यकता थी.हालाँकि भारत और इंग्लैंड दोनों के रेटिंग प्वाइंट्स 116 ही हैं, लेकिन दशमलव में अंकों के आकलन में इंग्लैंड को भारत पर बढ़त हासिल है.अगर ओवल टेस्ट में ऑस्ट्रेलिया को जीत हासिल हुई होती, तो भारत का दूसरा स्थान पक्का रहता, लेकिन ऑस्ट्रेलिया की रैंकिंग गिरनी तय थी.ऐशेज़ में मिली हार के कारण ऑस्ट्रेलिया ने रैंकिंग में चार प्वाइंट्स गँवाए हैं. अब वो पाकिस्तान के भी नीचे पाँचवें नंबर पर है. छठे नंबर पर वेस्टइंडीज़ की टीम है और ऑस्ट्रेलिया वेस्टइंडीज़ से मात्र दो अंक आगे है.(क्या आपने बीबीसी हिन्दी का नया एंड्रॉएड मोबाइल ऐप देखा? डाउनलोड करने के लिए यहां 

क्लिक करें. आप ख़बरें पढ़ने और अपनी राय देने के लिए हमारे 

फेसबुक पन्ने पर भी आ सकते हैं और 

ट्विटर पर फ़ॉलो भी कर सकते हैं.)"
international,"इससे पहले उन्हें अमरीका से अपने देश जाने के लिए ब्रिटिश एयरवेज की फ्लाइट पर चढ़ने से रोका जा चुका है.इस 22 वर्षीय शख्स का नाम केविन चेनाइस और वजन 230 किलो है.केविन चेनाइस मिनेसोटा में 18 महीनों तक हार्मेंस असंतुलन का इलाज कराने के बाद इसी सप्ताह वर्जिन अटलांटिक एयरलाइंस से लंदन पहुंचे हैं.लेकिन यूरोस्टार ट्रेन सेवा का कहना है कि वो सुरक्षा कारणों से उन्हें फ्रांस नहीं ले जा सकती है.

पढें: मोटापा ले सकता है बच्चों की जानइसके बाद उन्हें उन्हें नाव से इंग्लिश चैनल पार कराया जा रहा है. चेनाइस पूर्वी फ्रांस के एक गांव फेरने वोल्टायर के रहने वाले हैं और उन्हें अक्टूबर में ही शिकागो से यहां वापस लौटना था.उनके पिता रेने ने फ्रांसीसी मीडिया को बताया कि उनके बेटे की स्वास्थ्य संबंधी समस्या उस समय शुरू हुई जब वो छह महीने के थे.तब से वो सामान्य व्यक्ति की तरह नहीं जी सकते हैं. उन्हें जल्दी-जल्दी ऑक्सीजन और नियमित रूप से दवाओं की ज़रूरत पड़ती है.

पढें: दुबली रह कर दूर रहिए स्तन कैंसर से केविन चेनाइस ब्रिटिश एयरवेज से मई 2012 में अमरीका पहुंचे थे.लेकिन पिछले महीने एयरलाइन ने कहा है कि वह सुरक्षा नियमों की अनदेखी नहीं कर सकती थी. एयरलाइन का कहना है कि वह उनके परिवार के साथ नियमित संपर्क में है और उन्हें होटल में रुकने की सुविधा भी उपलब्ध कराई गई है.रेने चेनाइस ने फ्रांसीसी मीडिया को बताया कि ऐसे में उन्होंने एक क्रूज़ जहाज क्वीन मैरी के जरिए अटलांटिक पार करने की कोशिश की लेकिन सुरक्षा कारणों से 'हमें एक बार फिर नाकामी मिली'.लंदन के हीथ्रो हवाई अड्डे पर मंगलवार को उतरने के बाद केविन चेनाइस ने बताया कि वो पूरे सफर के दौरान रोते रहे.उन्होंने बताया कि, ""हवाई अड्डे तक पहुंचना मेरे लिए काफी मुश्किल था. मुझे काफी देर तक पैदल चलना पड़ा.""

पढें: कभी देखा है इतना विशाल रोबोट!इसके बाद फ्रांसीसी वाणिज्य दूतावास के कर्मचारियों ने सेंट पेनक्रास स्टेशन से पेरिस जाने वाली ट्रेन में उनके लिए टिकट का प्रबंध किया, लेकिन ट्रेन सेवा कंपनी यूरोस्टार ने कहा कि वो उन्हें नहीं ले जा सकती है.यूरोस्टार ने स्वीकार किया कि यह फैसला काफी मुश्किल था. इसके बाद यूरोस्टार ने लंदन में उनके रुकने का इंतजाम किया और आवागमन कंपनी पीएंडओ से संपर्क किया.पीएंडओ ने कहा कि उन्हें चेनाइस की मदद करने की खुशी है. कंपनी ने कहा है कि उसका काम ही ऐसे लोगों को उनके गंतव्य तक पहुंचाना है जिन्हें चिकित्सकीय मदद की ज़रूरत है.चेनाइस को बंदरगाह तक पहुंचाने के लिए विशेष एंबुलेंस का इंतजाम यूरोस्टार ने किया.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)"
entertainment,"'दिया और बाती हम' में संध्या जी जान से आईपीएस की ट्रेनिंग में जुटी हैं तो वहीं 'साथिया' में गोपी और अहम की प्रेम कहानी विरह के पथ से गुज़र रही है.इस सप्ताह 'दिया और बाती हम' धारावाहिक फिर से पहले नंबर पर आ गया. शो में संध्या अपने प्यार की ख़ातिर तन मन से आईपीएस की ट्रेनिंग में लगी है.लगता है दर्शकों को भी संध्या की इस ट्रेनिंग में भरपूर लुत्फ़ आ रहा है. लेकिन उम्मीद है कि ट्रेनिंग के दौर को शो के निर्देशक ज़रूरत से ज़्यादा ना खीचें.'जोधा और अकबर' की प्रेम कहानी भी छोटे पर्दे पर रंग ला रही है और ये शो इस सप्ताह रहा दूसरे नंबर पर.इस सप्ताह तीसरे नंबर पर रहा 'साथिया'. शो में गोपी और अहम के नए लुक की बहुत तारीफ़ें हो रही हैं. शो के प्रशंसकों को इन दोनों ही किरदारों का ये बदला रूप बहुत भा रहा है.वैसे बहु-प्रतीक्षित कॉमेडी शो 'मैड इन इंडिया' की रेटिंग्स अभी आई नहीं लेकिन दर्शकों की शुरुआती प्रतिक्रिया शो के लिए ख़ासी निराशाजनक है.शो में छुटकी बने सुनील ग्रोवर वो जादू जगा ही नहीं पाए जो उन्होंने 'कॉमेडी नाइट्स विद कपिल' में गुत्थी बनकर जगाया था. लेकिन सुनील ग्रोवर ने अपने प्रशंसकों से वादा किया कि धीरे-धीरे शो की गुणवत्ता में सुधार आता जाएगा.देखते हैं सुनील अपने वादे पर कितना खरा उतरते हैं.मनोरंजन चैनलों की रेस की बात करें तो स्टार इस सप्ताह रहा पहले नंबर पर. कलर्स का रहा दूसरा स्थान जबकि ज़ी रहा तीसरे नंबर पर.(बीबीसी हिंदी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं)"
international,"यूक्रेन के राष्ट्रपति पेट्रो पोरोशेंको की वेबसाइट के मुताबिक आर्टियोमिस्क और ड्रूश्कीवका शहरों में राष्ट्रीय झंडे लहराए गए.एक दिन पहले ही सरकारी सेनाओं ने विद्रोहियों के मजबूत गढ़ समझे जाने वाले स्लोवियांस्क शहर पर कब्ज़ा किया था.इस बीच, यूक्रेन में खबर है कि रूस समर्थित अलगाववादी एक बार फिर डोनेट्स्क शहर में जमा हो रहे हैं.लेनिन स्क्वायर पर हुई रैली में अलगाववादियों के समर्थन में सैकड़ों लोग भी इकट्ठा हुए.हाल में कुछ जगहों पर अपना नियंत्रण खोने के बावजूद विद्रोही अभी भी डोनेट्स्क और लुहांस्क जैसी क्षेत्रीय राजधानियों में अपनी मजबूत पकड़ बनाए हुए हैं.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)"
international,"संघर्ष विराम की घोषणा के बाद ग़ज़ा में जश्न के तौर पर हवा में गोलियाँ चलाई गई हैं. इसराइल ने आठ जुलाई को 'ऑपरेशन प्रोटेक्टिव एज' की शुरुआत की थी. इसका मक़सद इसराइल में रॉकेट हमले रोकना था. बाद में उसने चरमपंथियों की सुरंगें नष्ट करने का काम भी इसमें जोड़ दिया.लगभग सात हफ़्तों के इस संघर्ष के दौरान कई बार कुछ समय के लिए संघर्ष विराम हुआ था मगर दीर्घकालिक संघर्ष विराम की बात अब हुई है.पढ़िए- इसराइल और हमास संघर्ष विराम को राज़ीदोनों पक्षों ने मिस्र की बात मान ली है. मगर यहाँ तक पहुँचने में काफ़ी समय लगा.इससे पहले जो भी संघर्ष विराम हुए वे कम समय में ही ख़त्म हो गए.मगर यहाँ ये ध्यान रखना होगा कि इससे पहले के संघर्ष विराम जहाँ कुछ घंटों या दिनों के होते थे इस बार का संघर्ष विराम समयावधि की बात नहीं करता है.देखिए ग़ज़ा पट्टी में संघर्ष के बीच शादी की तस्वीरेंलगभग 50 दिन की लड़ाई के बाद दोनों ही पक्षों में संघर्ष विराम कराने की मंशा प्रबल थी. इतने दिनों के संघर्ष के बाद दोनों ही पक्ष किसी नतीजे पर पहुँचना चाहते थे क्योंकि जानोमाल का नुक़सान दोनों ओर हुआ है.इस संघर्ष विराम में वे कई बातें हैं जिन पर कुछ हफ़्तों से बातचीत जारी थी.मगर यहाँ ध्यान रखना होगा कि दोनों ही पक्षों के शुरुआती बयानों में कुछ अंतर थे.पढ़िए- क्यों रहस्यमय हैं भारत और इसराइल के संबंध?फ़लस्तीनी गुट ग़ज़ा की घेरेबंदी में इसराइल की ओर से राहत की बात कह रहे हैं. इस दौरान मानवीय राहत सामग्री और भवन निर्माण सामग्री ग़ज़ा पहुँच सकेगी.उनका दावा है कि मछली मारने की सीमा भी बढ़ाई जाएगी.इस बीच एक वरिष्ठ इसराइली अधिकारी ने बीबीसी को बताया कि इसराइल ने जहाँ मिस्र का प्रस्ताव स्वीकार कर लिया है वहीं समुद्री टर्मिनल, हवाई अड्डे या इसराइल में बंद फ़लस्तीनी क़ैदियों के मसले पर कोई बात नहीं हुई है.ये कहा गया है कि अधिक विवादास्पद मुद्दों पर मिस्र की राजधानी काहिरा में अगले महीने से बातचीत शुरू होगी. इसके तहत ग़ज़ा के चरमपंथी गुटों के हथियार डालने की इसराइली माँग पर भी बात होगी.(बीबीसी हिंदी का 

एंड्रॉयड मोबाइल ऐप डाउनलोड करने के लिए क्लिक करें. आप हमसे 

फ़ेसबुक और 

ट्विटर के ज़रिए भी जुड़ सकते हैं.)"
international,"कनेक्टीकट पुलिस लेफ्टिनेंट पॉल वैन्स ने कहा कि पुलिस को स्कूल में जबर्दस्ती दाखिल होने के पुख़्ता सबूत मिले हैं जिससे उसके मक़सद को साबित करने में मदद मिलेगी.हाल के दिनों में अमरीका में बढ़ती गोलीबारी की घटनाओं को देखते हुए राष्ट्रपति बराक ओबामा समेत कई राजनेताओं ने देश के हथियार रखने संबंधी क़ानून में बदलाव की वकालत की है ताकि भविष्य में ऐसी घटनाएं न हो सकें.न्यूटाउन के सैंडी हुक एलिमेंटरी स्कूल में लांज़ा ने 27 लोगों को गोली मारने से पहले अपनी मां को भी मार डाला था और ये सब कुछ ही मिनटों में हुआ था. पूरा घटनाक्रम कुछ इस तरह पेश आया था -स्कूल तक की यात्रा: समाचार एजेंसी एपी के अनुसार अपनी मां को मारने के बाद लांज़ा अपनी मां की गाड़ी लेकर स्कूल गया जिसमें करीब 700 बच्चे थे. पांच से दस वर्ष की उम्र के. अधिकारियों के अनुसार उस समय लांज़ा के पास दो हैंडगन और एक राइफल थी.स्कूल में एंट्री: स्कूल में आने वाले लोगों की एंट्री स्टाफ का कोई सदस्य ही करवा सकता है. न्यूयॉर्क टाइम्स के अनुसार स्कूल की हेडमास्टर डॉन होचस्प्रंग ने लांज़ा को पहचाना और फिर उन्हें अंदर आने दिया. तब समय हो रहा था 9.30मिनट. हालांकि कनेक्टीकट पुलिस का कहना है कि लांज़ा ने ज़बर्दस्ती स्कूल में प्रवेश किया था.गोलीबारी शुरु: न्यूयॉर्क पोस्ट के अनुसार पुलिस को गोलीबारी के बारे में सूचना रेडियो पर मिली स्कूल से, करीब 9.36 मिनट पर जिसमें कहा गया कि एक बंदूकधारी फरार है.किसी ने इंटरकॉम भी ऑन कर दिया ताकि लोगों को स्कूल के दफ्तर में हो रहा हल्ला भी सुनाई पड़े.समाचार एजेंसी को स्कूल के एक टीचर ने बताया. टीचरों ने अपने कमरों के दरवाज़े बंद कर दिए और बच्चों को कोने में एक साथ छुपने के लिए कहा. गोलियों की आवाज़ सुनते ही शिक्षकों ने बच्चों को कपबोर्ड में बंद होने के लिए भी कहा. मिसेज़ होचस्प्रंग समेत छह वयस्क और 18 बच्चे इस घटना में मारे गए.अचानक समाप्ति: अधिकारियों का कहना है कि गोलीबारी एकदम अचानक रुक गई कुछ ही मिनटों के बाद. 9.38 पर पुलिस अधिकारी ने अपने रेडियो डिस्पैच में कहा. ‘‘लगता है गोलीबारी रुक गई है.’’ न्यूयॉर्क पोस्ट के अनुसार, ‘‘इस समय बिल्कुल शांति है. स्कूल पूरा बंद हो चुका है.’’घटना के बाद: पुलिस हर कमरे में गई और बच्चों के साथ शिक्षकों को भी कक्षाओं से निकाला. समाचार एजेंसी एपी के अनुसार इन बच्चों को सैंडी हुक फायर स्टेशन ले जाया गया जहां बच्चों के माता पिता वहां जमा हो गए थे. दो बच्चों को गोली लगी थी जिनकी बाद में मौत हो गई. कनेक्टिकट के गवर्नर डैनियल मलॉय फायर स्टेशन पहुंचे जहां उन्होंने कहा, ‘‘ शैतान आया था हमारी सोसायटी में आज, बहुत जल्दबाज़ी होगी उबरने की बात करना लेकिन हर मां बाप, हर बच्चा और हर परिवार समझ ले कि कनेक्टिकट में हम सब एक साथ हैं.’’संदिग्ध: पुलिस को लांज़ा की लाश मिल गई है. लगता है कि लांज़ा ने खुद को गोली मार दी जिससे पहले उसने दो कक्षाओं को अपना निशाना बनाया. लांज़ा के बारे में और विवरण धीरे धीरे आ रहे हैं लेकिन अभी उसके किसी स्पष्ट उद्देश्य का पता नहीं चल पाया है. गोलीबारी के दौरान लांज़ा ने एक भी शब्द नहीं कहा.मीडिया में भ्रम की स्थिति: शुरुआती रिपोर्टों के अनुसार स्कूल में गोली चलाने वाले की पहचान रेयान लांजा, एडम लांज़ा के बड़े भाई के रुप में की गई थी क्योंकि पुलिस अधिकारियों ने उसकी ग़लत पहचान की थी. रेयान लांज़ा ने फेसबुक पर अपडेट में कहा है कि वो मैं नहीं था और मैं उस समय काम पर था.राष्ट्रपति का भाषण: एक भावनात्मक भाषण में, राष्ट्रपति बराक ओबामा ने राष्ट्र को संबोधित करते हुए कहा, ‘‘ हमारे दिल टूटे हुए हैं, उन सभी माता पिता, दादा दादी, बहन और भाई उन बच्चों के और बड़ों के लिए जिनके परिवार के लोग इस घटना में मारे गए हैं.’’ उन्होंने कहा कि बंदूक की संस्कृति से जु़ड़े अपराधों के ख़िलाफ़ कार्रवाई की जाएगी."
entertainment,"संगीत के एक प्रोग्राम एक्स फ़ैक्टर की जज और गर्ल्स अलाउड बैंड की स्टार शेरिल ने इस बार भी अपना ख़िताब बरक़रार रखने के लिए हॉलीवुड अभिनेत्री मैगन फ़ॉक्स को पराजित किया.अंडर गारमेंट्स बनाने वाली एक कंपनी की मॉडल मैरीसा मिलर इस वर्ष के सर्वेक्षण में तीसरे नंबर पर रहीं.कोल ने तीन साल की उम्र में पहली बार मॉडलिंग की थी. जब वह 12 वर्ष की हुईं तो उन्होंने नृत्य छोड़कर गायिकी को अपनाया.मशहूर फ़ुटबॉल खिलाड़ी ऐशले कोल से 2006 में उनकी शादी हुई, लेकिन इसी साल उन दोनों ने अलग होने की घोषणा की है.सुप्रसिद्ध गायिका ब्रिटनी स्पियर्स इस बार अपनी सुंदरता और आकर्षण का जादू पाठकों में बरक़रार न रख सकीं और वह चौथे नंबर से 44वें नंबर पर चली गई हैं.दूसरी ओर द सैटरडेज़ नामक लड़कियों के बैंड की फ़्रैंकी स्टेनफ़ोर्ड इस बार तेरह स्थान की छलांग लगाकर चौथे नंबर पर पहुंच गईं.मॉडल कीली हैज़ेल पांचवें नंबर पर रहीं जबकि ट्विलाइट की स्टार कर्स्टन स्टेवर्ट पहली बार इस सूची में शामिल हुईं और उन्होंने छठा स्थान पाया.पिछले साल 48वां स्थान पाने वाली मॉडल और अभिनेत्री केली ब्रुक इस बार सातवें नंबर पर रहीं.पहली बार शामिल होने वाली लेडी गेगा 92वें नंबर पर रहीं.एफ़एचएम पाठक सर्वेक्षण अपने 16वें साल में दाख़िल हो चुका है. पहले एफ़एचएम फ़ॉर हिम मैगज़ीन के नाम से प्रकाशित हुआ करता था.इस मैगज़ीन में विश्व की 100 सुंदरियों को पाठकों ने चुना है. इस सूची में दो बार जेनिफ़र लोपेज़ ने विश्व की सबसे 'सेक्सी महिला' का ख़िताब जीता है."
india,"इनमें कांग्रेस नेता और मुख्य मंत्री अशोक गहलोत तथा भारतीय जनता पार्टी की पूर्व सरकार में मुख्य मंत्री वसुंधरा राजे भी शामिल हैं.विधान सभा की इस चुनावी जंग में जहां पूर्व राजघरानों के कई सदस्य क़िस्मत आज़मा रहे हैं तो प्रेक्षकों की नज़रें निर्दलीय सांसद किरोड़ी लाल मीना और उनकी पत्नी गोलमा देवी के चुनाव क्षेत्रो पर भी लगी हुई है.मीना ने लोकसभी के पूर्व अध्यक्ष पीए संगमा की पार्टी का झंडा लेकर कोई 100 से ज्यादा उम्मीदवार खड़े किए हैं.राजस्थान में रविवार को नयी सरकार चुनने के लिए वोट डाले जाएंगे.मुख्य मंत्री गहलोत अपने गृह नगर जोधपुर की सरदारपुरा सीट से तीन बार विधायक चुने जाने के बाद चौथी बार मैदान में हैं.बीजेपी न उनके सामने शम्भु सिंह खेतासर को प्रत्याशी बना कर गहलोत को उनके घर में ही घेरने का प्रयास किया है.बीजेपी ने अपने प्रधान मंत्री पद के दावेदार नरेंद्र मोदी की जोधपुर में सभा करवा कर मुकाबले को कड़ा बनाने की कोशिश की है.गहलोत जोधपुर से पांच बार सांसद रहे हैं. वे अपनी पार्टी के लिए राज्य के बाक़ी हिस्सों में वोट मांगते घूम रहे है जबकि जोधपुर में उनकी पत्नी सुनीता गहलोत, पुत्र वैभव और बहु हिमांशी मतदाताओं से सम्पर्क में लगे हुए हैं.बीजेपी नेता और पूर्व मुख्य मंत्री वसुंधरा राजे झालावाड़ जिले में झालरापाटन से फिर चुनाव लड़ रही हैं.राजे झालावाड़ से पांच बार सांसद रही है लेकिन अभी वो राजस्थान विधान सभा की सदस्य हैं.कांग्रेस ने पूर्व विधायक मीनाक्षी चंद्रावत को मैदान में उतार कर राजे को चुनौती देने का प्रयास किया है.चूँकि राजे अपनी पार्टी की प्रमुख प्रचारक है वे अन्य क्षेत्रो में प्रचार के काम में व्यस्त हैं.उनकी गैर मौजूदगी में पुत्र दुष्यंत सिंह और बहु निहारिका ने कमान सम्भाल रखी है.दुष्यंत सिंह झालावाड़ से सांसद भी हैं.इस चुनावी रण क्षेत्र में पूर्व राज परिवारों के सदस्य भी अपने प्रतिद्वंदियों से लोहा ले रहे है. मगर सबसे दिलचस्प मुकाबला सवाई माधोपुर में देखने को मिल रहा है जहाँ जयपुर के पूर्व शाही घराने की दिया कुमारी बीजेपी के टिकट पर चुनाव लड़ रही हैं.वहा लड़ाई का त्रिकोण बन गया है क्योंकि सामने राष्ट्रीय जनता पार्टी [राजपा] के किरोड़ी लाल मीना और कांग्रेस के दानिश अबरार मैदान में हैं.यूँ तो दिया कुमारी जयपुर के सिटी पैलेस में रहती हैं मगर स्वाई माधोपुर रियासत काल में जयपुर का हिस्सा रहा है. लिहाजा उन्हें ये सीट ज्यादा मुफ़ीद लगी.पूर्वी राजस्थान में डीग कुम्हेर सीट पर भी मुकाबला रोचक है.वहाँ भरतपुर के पूर्व राजघराने के विश्वेन्द्र सिंह कांग्रेस टिकट पर चुनाव लड़ रहे हैं.वे इस बार बीजेपी के पूर्व मंत्री दिगंबर सिंह से अपना हिसाब बराबर करना चाहते है. पिछले चुनाव् में दिगंबर सिंह ने उन्हें सीधी लड़ाई में शिकस्त दे दी थी.ऐसे ही बीकानेर शहर से बीजेपी की सिद्धि कुमारी चुनाव मैदान में हैं.वो पूर्व राजा करनी सिंह की पोती हैं.बॉलीवुड में फ़िल्म 'मैंने प्यार क्यों किया ' जैसी फिल्मो के जरिये अपनी हाजरी लगा चुकी राजस्थान की पर्यटन मंत्री बीना काक को पाली जिले में सुमेरपर सीट बचाने के लिए कड़ा संघर्ष करना पड़ रहा है.राजपा के किरोड़ी लाल मीना और उनकी पत्नी गोलमा देवी दोनों दो-दो सीटों से चुनाव लड़ रहे है.गोलमा पढ़ी लिखी नहीं है मगर राजस्थान में मंत्री रही और अभी अपनी पार्टी का नेतृत्व कर रही हैं.(बीबीसी हिन्दी के एंड्रॉएड ऐप के लिए

 यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)"
international,"जानिए इंटरनेट पर वो 12 धोखाधड़ी जिनमें इस बार लोग फँस सकते हैं.फ़िशिंग क्रिसमस पर किया जाने वाला प्रमुख धोखा है. हम में से सभी ने कभी न कभी इसके किसी न किसी संस्करण को ज़रूर देखा है.धोखाधड़ी करने वाले लोग ईमेल या संदेश भेजकर ऐसे लिंक पर क्लिक करने के लिए प्रोत्साहित करते हैं जो या तो कंप्यूटर में वायरस छोड़ देता है या किसीग़ैर अधिकारिक वेबसाइट पर ले जाता है.धोखाधड़ी का यह तरीका पुराना ज़रूर हुआ है लेकिन वक़्त के साथ इसमें नयापन आया है और कुछ स्कैम तो इतने शातिराना ढंग से किए जाते हैं कि इनके बारे में जानकारी रखने वाले लोगों के फँसने की संभावना भी बढ़ जाती है.ज़रा सोचिए कि आप किसी चर्चित और विश्वश्नीय वेबसाइट से कुछ सामान ऑर्डर करते हैं और कुछ देर बाद आपको ईमेल मिलता है जो कहता है कि आपके ऑर्डर में कुछ दिक्कत है, कृपया दोबारा ऑर्डर करें.इस संदेश में आपको वेबसाइट का लोगो, ईमेल पता यहाँ तक की तस्वीरें सब वास्तविक लग सकता है. इसलिए क्लिक करने से पहले दो बार सोचें.आप किसी 'मायावी गिफ़्ट' की तलाश में ऐसी वेबसाइट पर पहुँचते हैं जहाँ आपके करीबियों को दिए जा सकने वाले गिफ़्ट उपलब्ध हैं.लेकिन इसी बीच आपकी स्क्रीन पर एक मैसेज आता है जो बताता है कि आपके कंप्यूटर में वायरस है. साथ ही कहा जाता है कि फ्री वायरस चेक सॉफ़्टवेयर डाउनलोड कीजिए, सब ठीक हो जाएगा.जैसे ही आप डाउनलोड बटन पर क्लिक करते हैं, आपकी मुसीबतों की शुरुआत हो जाती है.क्रिसमस या त्यौहारों के मौसम में हम अपने दोस्तों को फ़ेसबुक, ट्विटर या अन्य सोशल मीडिया वेबसाइटों के ज़रिए चुटकुलों, मज़ेदार वीडियो या तस्वीरों के लिंक भेजते हैं.अब ज़रा सोचिए कि आप क्लिक करके ऐसी ही किसी वेबसाइट पर पहुँचें और आपको संदेश मिले कि आपके कंप्यूटर का फ्लैश प्लेयर अपडेट नहीं है इसलिए वीडियो नहीं चल सकता. वीडियो चलाने के लिए फ्लैश प्लेयर अपडेट करें.यह 'अपग्रेड' न सिर्फ़ मालवेयर होगा बल्कि जैसे ही आप अपग्रेड बटन पर क्लिक करेंगे ये संदेश आपके सभी दोस्तों को भी पहुँच जाएगा. यानी इस स्कैम में फँसते ही आपके दोस्तों पर भी ख़तरा मँडराने लगेगा.दुनिया की महत्वपूर्ण घटनाओं का इस्तेमाल भी आपको आर्थिक नुकसान पहुँचाने के लिए किया जा सकता है. फ़िलिपींस में समुद्री तूफ़ान हेयान के दौरान ऐसा ही हुआ था.यह यक़ीन करना भले ही मुश्किल हो, लेकिन मदद करने वाली अंतरराष्ट्रीय संस्थाओं के आपदा प्रभावित क्षेत्रों में पहुँचने से पहले ऐसी फ़र्ज़ी संस्थाओं के ईमेल पहुँच जाते हैं जो दिखने में तो वास्तविक लगते हैं, लेकिन होते नहीं. इसलिए बेवकूफ़ न बनें. पैसा आपदा क्षेत्र में नहीं, धोखाधड़ी करने वालों की जेब में पहुँच जाता है.बहुत से लोग अवैध तरीक़े से कंप्यूटर या लैपटॉप खरीदते हैं और फिर पाइरेटेड सॉफ़्टवेयर की तलाश में इंटरनेट पर आते हैं. बहुत सी वेबसाइट क्रैक किए हुए सॉफ़्टवेयर को डाउनलोड करने के लिए आकर्षित करती हैं.हो सकता है कि जो सॉफ़्टवेयर आप डाउनलोड करें उसकी 'की' न सिर्फ़ अवैध हो बल्कि इनके साथ वायरस भी कंप्यूटर में डाउनलोड हो जाए. इसलिविश्वसनीय साइट से ही ख़रीददारी करें.कभी कभी ऑनलाइन गिफ़्ट की तलाश में आप ऐसी वेबसाइटों तक भी पहुँच जाते हैं जिनके बारे में आप पूरी तरह अनजान होते हैं.इनमें से कुछ वेबसाइटें ऐसी होती हैं जिनके पन्नों पर पहुँचने से भी कंप्यूटर में वॉयरस आ सकता है.इंटरनेट पर गिफ़्ट की तलाश में ज़्यादातर लोग स्वतंत्र होकर सर्च करते हैं इसलिए बहुत संभव है आप ऐसी वेबसाइट से बच न पाएं. इस मामले में बेहतर सुझाव यह है कि आप अपने कंप्यूटर की सुरक्षा प्रणाली को ऑन रखें और अपने एंटी वॉयरस सॉफ़्टवेयर और ब्राउज़र को पूरी तरह अपडेट रखें.क्रिसमस पर फ्री वाई फ़ाई के लालच से भी आपको चूना लगाया जा सकता है. फ्री मिलने वाले वाई फ़ाई को शक की निग़ाह से देखें. जब तक आप वाई फ़ाई उपलब्ध करवाने वाली कंपनी के बारे में पूरी तरह निश्चिंत न हो, फ्री वाई फ़ाई से कनेक्ट होने से बचें.यदि आप कनेक्ट कर भी लें तो फ्री वाई फ़ाई के ज़रिए किसी ऐसी वेबसाइट पर न जाएं जो आपके क्रेडिट कार्ड या बैंक अकाउंट की डीटेल माँगती हो.हो सकता है कि आपकी जानकारी ग़लत हाथों में पहुँच जाए.बहुत ही कम लोग यह जानते हैं कि जब हम अपने मोबाइल को किसी वाई फ़ाई हॉटस्पॉट से जोड़ते हैं तब वह हमारे डिवाइस का रिकॉर्ड अपने पास रख लेता है.इसके बाद यदि हमारा डिवाइस उस हॉटस्पॉट से कनेक्ट नहीं होती है तो वह इसके लिए नोटिफिकेशन भेजती है साथ ही जिन वाई फ़ाई स्पॉट से आपकी डिवाइस पहले जुड़ी रही हो उनके बारे में जानकारी भी देती हैं.इसलिए ऐसी जानकारी न दें जिसका आपको ठगने के लिए किसी न किसी रूप में इस्तेमाल किया जा सके.यदि आपके मोबाइल का वाई फ़ाई ऑन है तो हो सकता है कि कोई धोखाधड़ी करने वाला वही जाना पहचाना वाई फ़ाई बनकर आपकी डिवाइस से कनेक्ट हो जाए.आपकी डिवाइस पहले से परिचित कनेक्शन से जुड़ने की कोशिश करती है. ऐसे में स्पैमर को आपके वाई फ़ाई का पासवर्ड मिल सकता है.हो सकता है कि कनेक्शन को सुरक्षित मानकर मोबाइल स्पैमर को ऐसी जानकारी भी दे दे जो आपके लिए ख़तरनाक हो.वाई फ़ाई से जुड़े धोखों से सिर्फ़ तभी बचा जा सकता है जब आप अपरिचित हॉटस्पॉट पर अपने मोबाइल का वाई फ़ाई कनेक्शन बंद कर दें.कुछ वेबसाइटें बिना सुरक्षित कनेक्शन उपलब्ध करवाए आपके क्रेडिट कॉर्ड के बारे में या अन्य ज़रूरी जानकारी माँगती है.यदि कनेक्शन सुरक्षित न हो तो वेबसाइट पर भरोसा न करें.अगर ये कनेक्शन सुरक्षित हो तब भी ये ध्यान रखें कि आप पैडलॉक पर क्लिक करकें या ये ध्यान रखें कि ये वेबसाइट वहां रजिस्टर्ड है जहां आप चाहते हैं.किसी वेबसाइट या ब्राउज़र से सुरक्षित कनेक्शन होने के तब कोई मायने नहीं रहते जब आपके कंप्यूटर पर कोई ऐसा सॉफ़्टवेयर चल रहा हो जो सुरक्षित कनेक्शन पर भेजे जाने से पहले सभी जानकारियों को पढ़ रहा हो.सबसे चर्चित एमआईटीएम स्कैम ऐसी 'हेल्पर' एप्लीकेशन होती हैं जो कंप्यूटर पर आपके अनुभव को आसान बनाने के लिए इंस्टॉल की गई होती हैं.कई बार ये हेल्पर एप्लीकेशन आपसे ज़्यादा स्वयं अपनी मदद करती हैं. इनसे बचने का सबसे आसान तरीक़ा है कि आपके कंप्यूटर पर कोई 'एड इन' एप्लीकेशन न चल रही हो.आप अपने ब्राउज़र की सेटिंग बदलकर इनसे बच सकते हैं. कई बार बैंक भी इनसे बचने के लिए फ्री टूल उपलब्ध करवाते हैं.आपने तोहफ़े में देने के लिए जो नया लैपटॉप खरीदा है उसमें आपको कुछ दिक्कतें आ रही हैं. आपने उसे ऑन तो कर लिया है लेकिन कैसे चलाए समझ में नहीं आ रहा है.और अचानक आपके पास फ़ोन आता है, ""हम माइक्रोसॉफ्ट, एप्पल, डेल, एचपी या किसी और कंपनी से बोल रहे हैं. हम देख रहे हैं कि आप हमारी मशीन के ज़रिए इंटरनेट से जुड़े हैं. हमारी मदद से आप बेहतर तरीक़े से काम कर सकते हैं. हम यहाँ आपकी मदद के लिए ही हैं..""इस तरह की कॉल करने वाले लोग उस मौक़े की तलाश में रहते हैं जब लोग अपनी मशीन का इस्तेमाल कर रहे होते हैं.बहुत संभावना होती है कि झुंझलाहट में व्यक्ति कॉल करने वाले को अपनी लॉग इन संबंधी जानकारी उपलब्ध करवा दे.गंभीर बात यह है कि ऑनलाइन धोखाधड़ी के सिर्फ़ ये 12 ही तरीक़े नहीं है. और भी बहुत से तरीक़े हैं जिनसे त्यौहारों के मौसम में ऑनलाइन शापिंग के लिए उत्साहित लोगों के साथ धोखाधड़ी की आशंका है.यदि कोई स्कैम प्रासंगिक, उपयोगी या व्यक्तिगत लगता है तो उसके कामयाब होने की संभावना ज़्यादा बढ़ जाती है.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)"
entertainment,"बॉम्बे हाईकोर्ट ने फ़िल्म 'ज़ंजीर' के रीमेक को रिलीज़ करने के लिए हरी झंडी दे दी है. फ़िल्म की रिलीज़ रोकने के लिए 1973 की 'ज़ंजीर' के लेखक सलीम ख़ान और जावेद अख़्तर ने बॉम्बे हाईकोर्ट में याचिका दायर की थी.

सलीम-जावेद का तर्क था कि फ़िल्म की कहानी, पटकथा और संवाद उन्होंने लिखे और फ़िल्म निर्देशक प्रकाश मेहरा को उन्होंने अपनी कहानी पर सिर्फ़ एक दफ़ा फ़िल्म बनाने की इजाज़त दी थी.इस वजह से उनके बेटों को उसी कहानी पर रीमेक बनाने का अधिकार नहीं है. उन्होंने हर्जाने के बतौर छह करोड़ रुपए की मांग रखी थी.लेकिन हाईकोर्ट ने उनकी दलील ख़ारिज कर दी और अब 'ज़ंजीर' की रीमेक तय तारीख़ छह सितंबर को ही रिलीज़ होगी.1973 की 'ज़ंजीर' में अमिताभ बच्चन, जया भादुरी,प्राण और अजीत की मुख्य भूमिकाएं थीं.रीमेक में रामचरन तेजा, प्रियंका चोपड़ा, संजय दत्त और प्रकाश राज मुख्य भूमिकाओं में हैं. फिल्म निर्माता दिवंगत प्रकाश मेहरा के बेटे पुनीत मेहरा हैं और इसका निर्देशन अपूर्व लाखिया ने किया है.भारत के माइकल जैकसन कहे जाने वाले डांसर, कोरियोग्राफ़र, अभिनेता और निर्देशक प्रभु देवा का मोम का पुतला लगाया गया है, लेकिन मशहूर मैडम तुसाद वैक्स म्यूज़ियम में नहीं बल्कि लोनावला वैक्स म्यूज़ियम में.इस म्यूज़ियम में किसी भी हिंदी फिल्म अभिनेता या अभिनेत्री का पुतला नहीं है, लेकिन संगीतकार ए आर रहमान का पुतला यहां मौजूद है.अभिनेत्री जैकलीन फर्नांडिस ने अपना वज़न आठ किलो बढ़ा लिया है. दरअसल सलमान ख़ान की फ़िल्म 'किक' में वो काम कर रही हैं और किरदार की मांग के हिसाब से उन्हें वज़न बढ़ाना पड़ा.वो इसके लिए उर्दू भी सीख रही हैं. सलमान की इस फ़िल्म की शूटिंग इंग्लैंड और मुंबई में की जा रही है.(बीबीसी हिन्दी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं.)"
entertainment,"1981 में बनी रोमांटिक कॉमेडी फिल्म 'चश्मे बद्दूर' की रिमेक भी ऐसे सवालों से घिरी हुई है जिसके निर्देशक डेविड धवन हैं.मूल फिल्म 'चश्मे बद्दूर' के हीरो फारुख़ शेख़ के मुताबिक फिल्म में सबसे ज़्यादा काबिले-तारीफ काम निर्देशक सई परांजपे का था,अगर वही चीज़ डेविड धवन कर पाएं तो फिल्म अच्छी बनेगी.फारुख़ कहते हैं ""सई ने इतनी अच्छी स्क्रिप्ट लिखी थी.उन्होंने जो किताब में लिखा था वही वो पर्दे पर हमसे करवाने में कामयाब रही.इसी मयार का काम अगर डेविड करेंगे तब बात बनेगी.""वहीं फिल्म की हीरोइन दीप्ती नवल को नहीं लगता कि पुरानी चश्मे बद्दूर की मासूमियत और जादू को दोहराया जा सकता है और शायद नए निर्देशक उसे दोहराना चाहते भी नहीं है.वो आज के ज़माने के युवाओं को ध्यान में रखकर फिल्म को बनाएंगे.फिल्म के रिमेक में मुख्य भूमिका अली ज़फर निभा रहे हैं और फारुख को यक़ीन है कि वो अच्छा काम करेंगे.फारुख़ का कहना है ""किसी भी एक्टर के लिए दो कंधे ज़रुरी होते हैं.एकटर जो है वो लेखक और निर्देशक के कंधे पर खड़ा होता है.सिर्फ एक्टर के सिर पर सब कुछ मढ़ दिया जाना सही नहीं है.""वर्तमान फिल्मों के बारे में बात करते हए दीप्ती कहती हैं ""80 में छोटी फिल्मों को दौर जो था वो लगता है अब फिर आ रहा है. अब एक तरह की ही फिल्मों का सिस्टम धीरे धीरे ख़त्म हो रहा है.""70 और 80 के दशक में कई फिल्मों में एक साथ काम करने वाली दीप्ती नवल और फारुख शेख़ की जोड़ी अब नई फिल्म लिसन अमाया में नज़र आएगी.दीप्ती के साथ कम फिल्में करने की वजह बताते हुए फारुख़ कहते हैं ""दीप्ती भी कम फिल्मों में काम करती हैं और मैं भी थोड़ा सुस्त हूं.कोई ऐसी फिल्में मिले जिसकी कहानी हम दोनों को अच्छी लगे. लिसन अमाया की कहानी हम दोनों को पसंद आई इसलिए हम राज़ी हो गए.""लिसन अमाया 1 फरवरी को रिलीज होगी."
science,"इस शोध के मुताबिक खाली समय टीवी देख कर बिताने वाले पुरुषों में शुक्राणुओं की संख्या कम हो जाती है.'ब्रिटिश जर्नल ऑफ स्पोर्टस मेडिसन' में प्रकाशित अध्ययन के मुताबिक पुरुष के लिए एक हफ्ते में बीस घंटे से ज़्यादा टीवी देखना खतरनाक है.ये शोध लगभग दो सौ छात्रों पर किया गया. हालांकि कम से कम 15 घंटे ये ज़्यादा की कसरत से पुरुष के वीर्य की गुणवत्ता बेहतर होती है.शोधकर्ताओं का ये भी कहना है कि शुक्राणुओं की संख्या घटने और संभावित कारणों को समझने के लिए और अध्ययन किए जाने की जरूरत है.कुछ विशेषज्ञों का कहना है कि संतान के इच्छुक लोगों को ऐसे खेलों से दूर रहना चाहिए जो उनके शुक्राणु को नुकसान पहुंचा सकते है.कुछ दूसरे अध्ययनों से संकेत मिलते हैं कि बहुत ज़्यादा समय मोटर साइकिल की सवारी या फिर तंग कपड़े पहन कर लंबी दूरी तक दौड़ना भी अच्छा नहीं है. ठीक इसी तरह, तंग अंडरवियर पहने वाले लोगों को भी कम शुक्राणु के स्तर के साथ जोड़ कर देखा गया है.नवीनतम अध्ययन में, हार्वर्ड स्कूल के शोधकर्ताओं ने न्यूयॉर्क के एक विश्वविद्यालय में पढ़ रहे 189 युवा छात्रों से पूछा कि वो कितने घंटे टीवी देखने में बिताते हैं और कितने घंटे शारीरिक गतिविधि करते हैं.जिन लोगों पर शोध किया गया उनकी उम्र 18 और 22 के बीच थी. प्रयोगशाला विश्लेषण के लिए इन सभी से शुक्राणु का नमूना देने के लिए कहा गया.जब शोधकर्ताओं ने शुक्राणु परीक्षण के नतीजों का मिलान किया तो पाया कि गतिहीन जीवन शैली वाले पुरुषों में कम शुक्राणु थे.ऐसे पुरुष, जो सप्ताह में 15 घंटे या उससे अधिक समय तक शारीरिक रूप से सबसे अधिक सक्रिय थे, उदाहरण के तौर पर फुटबॉल, बेसबॉल या बास्केटबॉल के जरिए व्यायाम करते थे, उनमें शुक्राणुओं की संख्या कम शारीरिक रूप से सक्रिय लोगों की तुलना में 73 फीसदी अधिक थी.जो लोग सप्ताह में कम से कम 20 घंटे या फिर लंबे समय तक टीवी देखते है उनमें शुक्राणुओं की संख्या उन लोगों के मुकाबले 44% कम थी, जो कम टीवी देखते हैं.हालांकि इन पुरुषों में शुक्राणुओं की संख्या इतनी भी कम नही थी कि डॉक्टर उन्हें नपुंसकता की श्रेणी में रख सकें.शोधकर्ताओं का कहना है कि उनके निष्कर्ष निर्णायक नहीं बल्कि सुझाव है. जो पुरुषों प्रजनन क्षमता में सुधार करना चाहते हैं उन्हें शारीरिक व्यायाम को बढ़ाना चाहिए.वैसे ये अभी साफ नही है कि सोफे पर बैठ कर टीवी देखने से ही शुक्राणुओं की संख्या कम क्यों हो सकती है. शुक्राणु वृद्धि के लिए ठंडी परिस्थितियां अनुकूल होती हैं. अंडकोश की थैली गर्म होने पर इनकी वृद्धि घट जाती है.हांलाकि मोटापा भी प्रजनन क्षमता को प्रभावित कर सकता है – लेकिन जिन पुरुषों पर शोध किया गया उनमें से अधिकांश मोटापे के शिकार नहीं थे."
sport,"पाकिस्तान के सामने जीत के लिए 327 रनों का विशाल लक्ष्य था जो उसने केवल एक गेंद बाकी रहते हासिल कर लिया.एक समय 225 रनों पर पांच विकेट खोने वाली पाकिस्तान टीम पर हार का ख़तरा मंडरा रहा था और तब तक 41.2 ओवर हो चुके थे.ऐसे में मोर्चा संभाला शाहिद अफ़रीदी ने और उन्होंने केवल 25 गेंदों पर दो चौके और सात छक्के लगाते हुए मैच का रुख़ पाकिस्तान की तरफ़ मोड़ दिया.अफ़रीदी का बख़ूबी साथ दिया फ़वाद आलम ने जिन्होंने 74 रन बनाए.यह पाकिस्तान के क्रिकेट इतिहास में पहला अवसर है जब उसने एक दिवसीय क्रिकेट में इतना बड़ा लक्ष्य हासिल किया.वैसे पाकिस्तान की जीत में उसके सलामी बल्लेबाज़ अहमद शहज़ाद की भी अहम भूमिका रही जिन्होंने 103 रनों की ज़ोरदार शतकीय पारी खेली.इससे पहले बांग्लादेश ने टॉस जीतकर पहले बल्लेबाज़ी करते हुए निर्धारित 50 ओवर में तीन विकेट खोकर 326 रन बनाए.बांग्लादेश के सलामी बल्लेबाज़ अनामुल हक़ ने पूरे सौ रनों की शतकीय पारी खेली.उनके अलावा इमरुल कैयस ने 59, मोमिनुल हक़ ने 51 और मुश्फिकुर रहीम ने नाबाद 51 रन बनाए.पाकिस्तान की जीत के साथ ही अब एशिया कप क्रिकेट टूर्नामेंट का फ़ाइनल मुक़ाबला भी तय हो गया है जो आठ तारीख़ को श्रीलंका और पाकिस्तान के बीच खेला जाएगा.वहीं बुधवार को भारत और अफ़ग़ानिस्तान के बीच होने वाला मुक़ाबला महज़ औपचारिक बनकर रह गया है.बांग्लादेश पर जीत हासिल करने के बाद एशिया कप क्रिकेट टूर्नामेंट की अंक तालिका में अब पाकिस्तान और श्रीलंका के 13-13 अंक हैं.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)"
science,"शोधकर्ता अपने इस सिद्धांत के पीछे अपोलो के अंतरिक्ष यात्रियों के ज़रिये चांद से लाए गए चट्टानों के टुकड़ों का हवाला दे रहे हैं. इन चट्टानी टुकड़ों पर 'थिया' नाम के ग्रह की निशानियां दिखती हैं.शोधकर्ताओं का दावा है कि उनकी खोज पुख़्ता करती है कि चंद्रमा की उत्पत्ति टक्कर के बाद हुए भारी बदलाव का नतीजा थी.ये अध्ययन एक साइंस पत्रिका में प्रकाशित हुआ है. वैसे ये कोई नया सिद्धांत नहीं है. ये पहले से माना जाता रहा है कि चांद का उदय खगोलीय टक्कर के परिणाम स्वरूप हुआ था. हालांकि एक दौर ऐसा भी आया जब कुछ लोग कहने लगे कि ऐसी कोई टक्कर हुई ही नहीं.लेकिन वर्ष 1980 से आसपास से इस सिद्धांत को स्वीकृति मिली हुई है कि 4.5 बिलियन साल पहले पृथ्वी और थिया के बीच हुई टक्कर ने चंद्रमा कीउत्पत्ति की थी.थिया का नाम ग्रीक पौराणिक कथाओं में मौजूद सीलीन की मां के नाम पर रखा गया था. सीलीन को चांद की मां कहा जाता है.समझा जाता है कि टक्कर होने के बाद थिया और धरती के टुकड़े एक दूसरे में समाहित हो गए और उनके मिलने से चांद की पैदाइश हुई. ये सबसे आसान थ्योरी है जो कंप्यूटर सिमूलेशन से भी मेल खाती है. लेकिन इसकी सबसे बड़ी दिक्क़त ये है कि किसी ने भी थिया की मौजूदगी का प्रमाण चांद के चट्टानों में नहीं देखा है.चंद्रमा पर बेशक थिया के निशान मिले हैं लेकिन इसकी संरचना आमतौर पर पृथ्वी सरीखी है. अध्ययनकर्ताओं की टीम के अगुवा यूनिवर्सिटी ऑफ गॉटिंगेन के डा. डेनियल हेवाट्ज के अनुसार, अब तक किसी को इस टक्कर सिद्धांत के इतने दमदार सबूत नहीं मिले थे.उन्होंने कहा, ''पृथ्वी और चंद्रमा के बीच छोटे-छोटे अंतर हैं, जिसे हमने इस नमूनों में खोज निकाला है. ये टक्कर की अवधारणा को पुख्ता करता है."" ऑक्सफोर्ड यूनिवर्सिटी के प्रोफेसर हेलीडे उन वैज्ञानिकों में हैं, जो ये देखकर चकित हैं कि चांद की चट्टानों पर मिली थिया की सामग्री और पृथ्वी के बीच अंतर बहुत मामूली और सूक्ष्म हैं.ओपन यूनिवर्सिटी के डॉक्टर महेश आनंद इस शोध को रोमांचकारी बताते हैं लेकिन वह ये भी कहते हैं, ""मौजूदा तथ्य चांद के लाए गए महज़ तीन चट्टानी नमूनों के आधार पर निकाला जा रहा है.""""हमें इन चट्टानों को पूरे चंद्रमा का प्रतिनिधि मानने के प्रति सावधानी बरतनी चाहिए. इस लिहाज से चांद की अलग-अलग चट्टानों का विश्लेषण भी ज़रूरी है तभी आगे कुछ पुष्टि की जानी चाहिए.""कुछ और सिद्धांत बताते हैं कि कि चांद और पृथ्वीकी संरचनाएं लगभग एक जैसी क्यों हैं. क्योंकि टक्कर से पहले पृथ्वी और अधिक गति से धूमती थी. एक और सिद्धांत ये है कि थिया आकार में कहीं ज्यादा बड़ा ग्रह था.एक और विवादित सिद्धांत नीदरलैंड्स के ग्रोनिंजेन यूनिवर्सिटी के प्रोफेसर राव डी मेइजेर का है. उनके अनुसार, पृथ्वी की सतह के करीब 2900 किलोमीटर नीचे एक नाभिकीय विखंडन के फलस्वरूप पृथ्वी की धूल और पपड़ी अंतरिक्ष में उड़ी और इस मलबे ने इकट्ठा होकर चांद को जन्म दिया.उन्होंने बीसीसी से बातचीत में कहा कि पृथ्वी और चंद्रमा की संरचना में अंतर के नए निष्कर्षों के बाद भी उनके दृष्टिकोण में कोई बदलाव नहीं हुआ है.वह कहते हैं, ""जिस अंतर के बारे में कहा जा रहा है कि वो बहुत मामूली है. हमें नहीं मालूम कि चांद का निर्माण किस तरह हुआ. ज़रूरत है कि हम चांद पर जाएं और उसकी सतह के काफी नीचे की चट्टानों को खोजें. जो अब तक अंतरिक्ष में आने वाली आंधियों और खगोलीय प्रभावों से प्रदूषित नहीं हुई हैं.''(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)"
india,"कांग्रेस उपाध्यक्ष राहुल गांधी पहले ही वहां पहुंच चुके हैं. छत्तीसगढ़ के बस्तर जिले में शनिवार को नक्सलियों ने कांग्रेस की परिवर्तन यात्रा पर हमला किया.डीजीपी रामनिवास ने बीबीसी को बताया कि हमले में अब तक 23 लोगों के मारे जाने की पुष्टि की जा चुकी है. इनमें कांग्रेस के प्रदेश अध्यक्ष नंद कुमार पटेल और वरिष्ठ नेता महेंद्र कर्मा भी शामिल हैं.डीजीपी ने बताया कि हमले में गंभीर रूप से घायल हुए वरिष्ठ कांग्रेसी नेता विद्या चरण शुक्ल को इलाज को लिए दिल्ली भेजा गया है जबकि कई घायलों को जगदलपुर से रायपुर लाया गया है.मृतकों में पूर्व विधायक उदय मुदलियार और गोपी माधवानी भी शामिल हैं.पहले खबरें थी कि नंद कुमार पटेल और उनके बेटे का नक्सलियों ने अपहरण कर लिया है लेकिन बाद में घटनास्थल के पास ही उनके शव बरामद किए गए.महेंद्र कर्मानक्सल विरोधी 

सलवा जुड़ुम अभियान के जन्मदाता माने जाते थे.दंतेवाड़ा के कलेक्टर देव सेनापति ने बीबीसी संवाददाता सलमान रावी को बताया कि पूर्व मुख्यमंत्री विद्याचरण शुक्ल के पेट और पैर में गोली लगी है. घायलों को जगदलपुर अस्पताल में भर्ती कराया गया है और अब उन्हें दूसरे अस्पतालों में भेजा जा रहा है.राज्य के मुख्यमंत्री रमन सिंह ने पत्रकारों को संबोधित करते हुए जानकारी दी है कि इस घटना में 16 लोग मारे गए हैं जिनमें पुलिसकर्मी भी शामिल हैं.वरिष्ठ पुलिस अधिकारियों के अनुसार बस्तर जिले की जीरम घाटी के करीब नक्सलियों ने कांग्रेस की परिवर्तन यात्रा पर हमला किया.पुलिस अधिकारियों ने बताया कि घटना की जानकारी मिलते ही क्षेत्र के लिए पुलिस दल रवाना कर दिया गया है. कांग्रेस की परिवर्तन यात्रा में छत्तीसगढ़ कांग्रेस के अध्यक्ष नंद कुमार पटेल, पूर्व केंद्रीय मंत्री विद्याचरण शुक्ल, पूर्व मुख्यमंत्री अजीत जोगी और विधानसभा में पूर्व नेता प्रतिपक्ष महेंद्र कर्मा समेत लगभग 120 लोग शामिल थे. हालांकि अजित जोगी घटना से कुछ समय पहले ही हेलिकॉप्टर रायपुर रवाना हो गए थे.बीबीसी संवाददाता सलमान रावी को मिली जानकारी के मुताबिक लगभग 20 वाहनों की यह परिवर्तन यात्रा जब जीरम घाटी के करीब पहुंची, तब   नक्सलियों ने पेड़ गिराकर रास्ता रोक लिया और कांग्रेस के काफिले पर ज़बर्दस्त गोलीबारी शुरू कर दी.राज्य के नक्सलरोधी अभियान के अतिरिक्त पुलिस महानिदेशक मुकेश गुप्ता के मुताबिक, ""करीब दो सौ से ढाई सौ की संख्या में हथियारों से लैस नक्सलियों ने इस यात्रा पर हमला बोल दिया और गोलीबारी शुरू कर दी.""उन्होंने बताया कि नक्सलियों से रास्ता बंद कर दिया और हमले में बारूदी सुरंग में भी विस्फोट किया.मुकेश गुप्ता के मुताबिक कई नेताओं को नक्सलियों ने काफी नज़दीक से गोली मारी.गौरतलब है कि कांग्रेस ने पिछले 12 अप्रैल से परिवर्तन यात्रा की शुरूआत की है और राज्य में इसी साल चुनाव भी होने वाले हैं.नक्सलियों ने कांग्रेस की परिवर्तन यात्रा को लेकर पहले ही धमकी दी थी. खासकर माओवादियों के खिलाफ सलवा जुड़ूम अभियान का समर्थन करने वाले कांग्रेसी नेता महेंद्र कर्मा को लेकर माओवादिओं का गुस्सा पुराना था.महेंद्र कर्मा छत्तीसगढ़ कांग्रेस के वरिष्ठ नेता हैं और राज्य विधानसभा में नेता प्रतिपक्ष भी रह चुके हैं. नक्सलविरोधी सलवा जुडुम अभियान के जन्मदाता होने की वजह से उन पर पहले भी हमले हो चुके हैं.कांग्रेस अध्यक्ष सोनिया गांधी ने कांग्रेस नेताओं पर हमले की कड़े शब्दों में निंदा करते हुए इसे 'लोकतांत्रिक मूल्यों' पर हमला करार दिया है.छत्तीसगढ़ के मुख्यमंत्री रमन सिंह ने इस घटना के बाद राज्य में तीन दिन के राजकीय शोक का एलान किया है.हमले में घायल हुए लोगों का हाल जानने के लिए कांग्रेस उपाध्यक्ष राहुल गांधी रायपुर पहुंच गए हैं.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं.)"
science,"वैज्ञानिकों का कहना है कि खुदाई के दौरान एक-दूसरे में गुंथे मल के हज़ारों जीवाश्म मिले हैं जो गैंडे जैसे किसी जानवर के हैं.चौबीस करोड़ साल पुरानी इस जगह को 'दुनिया का सबसे प्राचीन सार्वजनिक शौचालय' कहा जा रहा है जो इस बात का पहला सुबूत है कि प्राचीन जीव शौच के लिए किसी एक ही जगह का इस्तेमाल करते थे.

अध्ययन में कहा गया है कि आहार, बीमारी और वनस्पति को आधार बनाकर किए गए मल के विश्लेषण से पता चला है कि इसका संबंध प्रागैतिहासिक काल से है.हिरण, हाथी और घोड़े उन आधुनिक जीवों में शामिल हैं जो अपने इलाक़े की पहचान और परजीवियों को रोकने के लिए आमतौर पर किसी एक ही जगह पर अपना मल विसर्जित करते हैं.लेकिन अर्जेंटीना में मिले इस विशाल 'सामूहिक शौचालय' ने 22 करोड़ वर्ष पुराने एक अन्य 'सबसे पुराने' शौचालय का रिकॉर्ड तोड़ दिया है.अर्जेंटीना के ला रियोजा प्रांत में मिले मल के ये जीवाश्म आकार में 40 सेंटीमीटर चौड़े और वज़न में कई किलोग्राम भारी हैं जो भूरे और गहरे भूरे रंग के हैं.इस खुदाई से जुड़े डॉक्टर लुकास फ़ाइरोली कहते हैं, ''अपराधी कौन है, इसमें संदेह नहीं. इतने बड़े आकार का मल केवल एक प्रजाति देती है जिसकी हड्डियां यहां पूरे इलाक़े में बिखरी मिली हैं.''उनका इशारा शिकारी जानवर डायनोडोन्टोसोरस की ओर है जो आठ फीट लंबा जीव है जिसकी तुलना आधुनिक गैंडे से की जा सकती है.डायनोडोन्टोसोरस बड़े और स्तनधानी रेंगने वाले जीवों की तरह भी थे जो समय के उस युग में थे जब डायनासोर पहली बार आकार ले रहे थे.डॉक्टर लुकास फाइरोली का कहना है कि शौचालय साझा करने की प्रवृत्ति से संकेत मिलता है कि ये स्वभाव से मिलनसार और झुंड में रहते थे.वे कहते हैं, ''परजीवियों को दूर करने के लिए ऐसा करना ज़रूरी था. जैसा कि कहते भी हैं कि आप वहां शौच नहीं कर सकते जहां आप भोजन करते हैं.''इसका दूसरा पहलू बताते हुए वे कहते हैं, ''ये शिकारियों के लिए भी एक चेतावनी थी कि देखो, हम एक बड़े झुंड में हैं.''यहां शिकारियों से आशय मगरमच्छ जैसे उन जीवों से है जिनके पैने दांत थे जो आकार में आठ मीटर तक लम्बे हो सकते थे.यहां प्रति वर्ग मीटर में 94 मल-पिंड मिले हैं जो 900 वर्ग मीटर तक के इलाक़े में फैले हैं.प्रागैतिहासिक काल के किसी जीव का मल मिलना कोई नई बात नहीं है लेकिन इतना पुराना और इतने बड़े पैमाने पर एक ही जगह पर मल मिलना बड़ी बात है.डॉक्टर लुकास फ़ाइरोली कहते हैं कि ज्वालामुखी से निकली राख ने इस मल को परत में ढककर सुरक्षित रखने में मदद की.इन मल पिंडों को किसी 'टाइम कैप्सूल' की तरह बताते हुए शोधकर्ता मार्टिन कहते हैं, ''जब हमने इसकी बाहरी सतह तोड़ी तो इसमें से उस ज़माने के परजीवियों, पौधौं और कवक की महक निकली. मल का हर टुकड़ा तब के इको-सिस्टम का उदाहरण है.''वे ये भी कहते हैं कि इस खोज से उस पर्यावरण की झलक पाई जा सकती है जिसने डायनासोर को जन्म दिया था.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)"
international,"ब्रिटेन में ज़्यादातर महिलाएं गर्भावस्था के दौरान ढीली टी-शर्ट्स पहनती हैं, लेकिन इस दौरान 'डचेस ऑफ कैंब्रिज' ने बड़ी समझदारी से अपनी ड्रेस का चयन किया.(केट मिडिलटन का 'फोटो स्कैंडल')जब-जब वो सार्वजनिक रूप से नज़र आईं, उन्होंने अपने कपड़ों से अपनी गरिमा को बनाए रखा. इसी साल जून में ब्रिटेन की महारानी के जन्मदिन के मौक़े पर केट ने गुलाबी रंग का कोट और मैचिंग हैट पहनी, जिसमें वो बड़ी लुभावनी नज़र आईं.मशहूर फैशन डिज़ाइनर जूनियन मैक्डोनाल्ड के मुताबिक, ""केट बीते कुछ दिनों में अपने कपड़ों के ज़रिए एक तेज़ तर्रार और समझदार महिला के तौर पर सामने आईं.""कपड़ों के चयन में उन्होंने रंगों का जिस तरह इस्तेमाल किया वो 'भावी मांओं' के लिए एक तरह से फैशन ट्रेंड बन सकता है.(अस्पताल में केट का एक और दिन)फैश़न विशेषज्ञों के मुताबिक़ केट ने इस दौरान कई बार छोटे-छोटे स्कर्ट्स भी पहने. उनकी ये ट्रिक काम कर गई.इस तरह के कपड़ों ने उन्हें पहले से ज़्यादा 'सेक्सी' बना दिया.केट का स्टाइल उनकी सास प्रिंसेस डायना से बिलकुल जुदा है. डायना के कपड़ों में राजसी ख़ानदान की झलक बहुत ज़्यादा नज़र आती थी. उनका स्टाइल बेहद ख़ास होता था, जो सामान्य जनता से ख़ासा अलग होता था.लेकिन केट मिडिलटन के ड्रेसेस और उनके स्टाइल में राजसी परिवार की गरिमा के साथ-साथ एक 'असलियत' या ज़मीन से जुड़े होने का अहसास देता है जो उन्हें आम लोगों से जोड़ देता है.

(प्रिंस विलियम की शादी की सालगिरह)केटमिडिलटनस्टाइल डॉट ओआरजी नाम के एक ब्लॉग में तो बाक़ायदा महिलाओं को टिप दिए जा रहे हैं कि कैसे वो केट के स्टाइल को अपनाकर अपने क़रीबी लोगों के बीच लोकप्रिय हो सकती हैं.अप्रैल 2011 में शादी के बाद से शॉर्ट स्कर्ट्स और बूट्स पहनने वाली केट ने बेहद शालीन फॉर्मल कपड़े पहनने लगी हैं.5 फीट 10 इंच लंबी केट मिडिलटन किसी मॉडल जैसी दिखती हैं. इस वजह से वो आसानी से ज़्यादातर ड्रेसेस में प्यारी लगती हैं. बकिंघम पैलेस में रहते हुए भी वो आम लोगों के बीच की राजकुमारी नज़र आती हैं.(बीबीसी हिंदी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं)"
international,"समाचार एजेंसी एपी के मुताबिक इस महिला ने भारत के केरल शहर की रहने वाली वलसम्मा मथाई को तनख्वाह देने में धांधली की और उन्हें अपने महलनुमा घर में एक 


कैदी की तरह रखा.माना जा रहा है कि मथाई वहां अवैध रूप से रह रही थीं.अदालत में पेश दस्तावेजों के मुताबिक एनी जॉर्ज (39) और उनके पति ने वलसम्मा मथाई को अल्बानी स्थित अपने घर में छह सालों तक 


दयनीय स्थिति में रखा.मथाई को उनकी पति की कैंसर से हुई मौत के बाद अवैध वीज़ा के जरिए अमरीका लाया गया. उनके परिवार में दो बेटे और उनकी बीमार मां हैं.ये 


मामला तब सामने आया जब भारत में मौजूद मथाई के बेटे ने साल 2011 में राष्ट्रीय मानव तस्करी निरोधी केंद्र से संपर्क किया.एनी जॉर्ज का कहना है उन्हें इस बात की जानकारी नहीं थी कि यह महिला न्यूयॉर्क में अवैध रुप से रह रही थी और उन्होंने उसके साथ कोई 


बदसलूकी नहीं की.एनी जॉर्ज पर एक अवैध प्रवासी को आर्थिक फायदे के लिए अपने साथ रखने का मामला चलाया जा रहा है जिसके तहत उन्हें दस साल तक कैद और 2,50,000 डॉलर के जुर्माने की सज़ा हो सकती है.मथाई ने स्थानीय अधिकारियों को बताया है कि उन्हें एक कोठरी में सुलाया जाता था. उनसे प्रतिदिन 17 घंटे तक काम लिया जाता था और उन्होंने लगातार कई दिनों कर बिना किसी छुट्टी के काम किया. उन्हें किसी भी वक्त उस घर को छोड़कर जाने की इजाज़त नहीं थी.अनुमान लगाया गया है कि मथाई को इतने सालों के काम के बदले सिर्फ 29,000 डॉलर मिले, जबकि उन्हें कम से कम 2,06,000 डॉलर मिलने चाहिए थे."
entertainment,"निर्देशक आशुतोष गोवारीकर की फ़िल्म 'व्हाट्स योर राशि' रिलीज़ हो रही है इस हफ्ते औऱ आशुतोष ने बताया कि ये एक ऐसे लड़के की कहानी है जिसे दस दिन में एक लड़की चुन कर शादी करनी है और इसी वजह से वो हर राशि की एक लड़की से मिलता है.फ़िल्म में 12 किरदार निभा रहीं ऐक्ट्रैस प्रियंका चोपड़ा कहती है कि ये उनके लिए बहुत ख़ुशक़िस्मती की बात है कि इतनी कम उम्र में उन्हें ऐसा रोल करने का मौक़ा मिला.प्रियंका ने कहा कि इन सबमें से 15 वर्ष की एक लड़की का किरदार निभाना उन्हें सबसे ज़्यादा मुश्किल लगा.दक्षिण कोरिया में अक्तूबर में होने वाले पूसान अंतरराष्ट्रीय फ़िल्म समारोह में फ़िल्ममेकर यश चोपड़ा को फ़िल्म इंडस्ट्री में उनके योगदान के लिये सम्मानित किया जाएगा और यश चोपड़ा ने कहा कि ये सम्मान सिर्फ़ उनका ही नहीं बल्कि भारत देश का सम्मान है.अगले साल होने वाले 'ऑस्कर' के लिए भारत की ओर से भेजी गई है मराठी फ़िल्म 'हरिश्चंद्राची फ़ैक्टरी'.इस फ़िल्म का निर्देशन किया है परेश मोकाशी ने जिनकी ये पहली फ़ीचर फ़िल्म है और उन्होंने बीबीसी से कहा कि इस ख़बर से उन्हें आश्चर्युक्त आनंद हो रहा है और अब उन्हें अपनी आगे की ज़िम्मेदारी को भी निभाना है इस फ़िल्म को 'जूरी' तक पहुंचाकर.परेश मोकाशी ने फ़िल्म की कहानी के बारे में पूछे जाने पर कहा कि ये दादा साहब फ़ाल्के पर बनी पहली फ़िल्म है. दादा साहब फ़ाल्के ने पहली भारतीय फ़िल्म बनाई थी 'राजा हरिश्चंद्र' जिसकी शुरुआत उन्होंने की थी 1911 में और जो रिलीज़ हुई 1913 में.ये मराठी फ़िल्म उन्ही की साहस कथा पर आधारित है यानी किस प्रकार दादा साहब फ़ाल्के पहली भारतीय फ़िल्म बनाने में क़ामयाब हुए.प्रकाश झा की फ़िल्म राजनीति में ऐक्ट्रैस कटरीना कैफ़ एक अहम किरदार निभा रही हैं और उन्होंने बताया कि हालांकि वो फ़िल्म में राजनीति का हिस्सा है पर उनका किरदार बिल्कुल भी 'सोनिया गांधी' पर आधारित नहीं है.ब्रैड पिट प्रोडक्शन की फ़िल्म 'ईट प्रे लव' की शूटिंग आश्रम हरिमंदिर में चल रही है और हॉलीवुड ऐक्ट्रैस जूलिया रॉबर्टस अपनी पूरी टीम के साथ मौजूद हैं.जूलिया अपने तीनों बच्चों के साथ रह रही हैं पटौदी पैलेस में और कुछ इसी वजह से जब शर्मिला टैगोर से पूछा गया कि क्या वो जूलिया से मिलने गई हैं तो उन्होंने कहा- नहीं मैं नहीं मिलने गई क्योंकि मैं शूटिंग में व्यस्त हूँ और मैं भी काम करती हूँ इसलिये जानती हूँ कि ऐसे में किसी को जाकर मिलना ठीक नही हैं.'बीबीसी टेक वन में इस बार हमने जानने की कोशिश की, कि आख़िर ऐसा क्यों होता है कि बॉलीवुड में क्रिकेट की पृष्ठभूमि को लेकर बनी फ़िल्में ज़्यादातर हिट नहीं हो पातीं जैसे 'अव्वल नंबर', 'विक्टरी', 'मीराबाई नॉट आउट' औऱ 'हैट्रिक'. हाँ कुछ फ़िल्में जैसे 'इक़बाल' औऱ 'लगान' को ज़रूर सराहा गया.फ़िल्म 'हैट्रिक' के निर्देशक मिलन लूथरिया का कहना है भारत में बॉलीवुड और क्रिकेट दोनों का ही बहुत बोलबाला है और अक्सर फ़िल्म निर्माता यही सोचते हैं कि इनके संगम से वो दोगुना लाभ उठा सकेंगे पर एसा होता नहीं है.इसकी एक वजह ये भी है कि असल क्रिकेट से जुड़े स्टेडियम में शूटिंग करने की इजाज़त मिलना भी काफ़ी मुश्किल होता है औऱ फ़िल्मेकर क्रिकेट को उसके मूल रुप में दिखा पाने में असमर्थ हो जाते हैं.विज्ञापन निर्माता एलिक पद्मशी तो मानते हैं कि अगर कहानी अच्छी है तो फ़िल्म ज़रुर चलेगी. फ़िल्म के चलने या न चलने का ताल्लुक क्रिकेट से बिलकुल भी नहीं हैं.उन्होंने फ़िल्म 'चक दे' का उदाहरण देते हुए कहा कि बिना गानों की हॉकी के खेल को लेकर बनी फ़िल्म होने के बावजूद ये फ़िल्म हिट हुई क्योंकि इसका निर्देशन बहुत ही बेहतरीन अंदाज़ से किया गया.फ़िल्म क्रिटिक इंदू मिरानी का मानना है कि यदि कोइ क्रिकेट की थीम को लेकर फ़िल्म बनाए पर उसकी न कोई कहानी हो और न ही अच्छी पटकथा तो फिर उसके हिट होने की कोई संभावना ही नहीं है.वैसे क्रिकेट की फ़िल्मों से थोड़ा हटकर ये भी देखा गया है कि वो खिलाड़ी जो क्रिकेट की पिच पर बेहतरीन प्रदर्शन करते हैं वो अगर बड़े पर्दे का रुख़ करते हैं तो अक्सर नाकाम ही रहते हैं.इस पर एक्टिंग में हाथ आज़मा चुके पूर्व क्रिकेटर संदीप पाटिल का मानना है कि दो नाव में पांव रखना उचित नहीं है. उन्होंने कहा कि उन्होंने भी कुछ एसी ही ग़लती की थी और वो नहीं चाहते कि कोई और ऐसी ग़लती करे."
entertainment,"28 साल पहले फ़िल्म 'मैंने प्यार किया' की भाग्यश्री और आज की भाग्यश्री में ज़मीन-आसमान का अंतर आ चुका है. तब समाज के संकुचित दृष्टिकोण से भाग्यश्री सूरज बड़जात्या की फ़िल्म की 'आदर्श हीरोइन थीं.'  आज वो ग्लैमरस दिखाई देती हैं जो शायद कंज़रवेटिव दृष्टिकोण को न भाए.पहले बोल्ड अदाकारी, अब बोल्ड डायरेक्शन की ओरराखी पर क्या किया सुषमा, प्रियंका, मल्लिका नेखुद में आए इस बदलाव के बारे में भाग्यश्री कहती हैं, ""मुझ में पहले आत्मविश्वास की कमी थी. औरत उम्र बढ़ने के साथ और निखरती है और कॉन्फिडेंट होती है. मेरे साथ भी ठीक वैसा ही हुआ.""उन्होंने बताया, ""उम्र का एक ख़ास पड़ाव पार करने के बाद जब आप अपनी ज़िंदगी में ढल चुके होते हैं, खुद के साथ और अपने आसपास के लोगों के साथ भी, तब आप कॉन्फिडेंट महसूस करने लगते हैं.""वह कहती हैं, ""पढ़ाई करने का अपना सपना मैंने पूरा किया. अब मैं एक न्यूट्रिशियनिस्ट हूं. मैंने स्टैनफोर्ड से भी पढ़ाई कर ली है.""जब डिंपल ने लड़के का कॉलर पकड़ा, गालियां दींशास्त्रीय और लोक संगीत की जुगलबंदी एसडी बर्मन'मैंने प्यार किया' सलमान ख़ान की पहली और भाग्यश्री की इकलौती हिट फ़िल्म रही. सलमान के साथ उनकी केमिस्ट्री काफी पसंद की गई. इस फ़िल्म से सलमान बॉलीवुड के सबसे ऊंचे मुकाम पर पहुंचे. लेकिन भाग्यश्री ने शादी कर परिवार को अहमियत दी. वो कहती हैं कि अगर उन्होंने अपना फ़िल्मी करियर जारी रखा होता तो ज़िंदगी बहुत अलग होती.'अक्षय को नेशनल नहीं नेशनलिज्म अवॉर्ड मिला'मुंबई की दीवारों पर टंगे अमिताभ और राजेश खन्नाउन्होंने बताया, ""मैंने बहुत कुछ छोड़ दिया. मैं बहुत कुछ कर सकती थी. बहुत से टैलेंटेड लोगों के साथ काम कर सकती थी."" भाग्यश्री कहती हैं, ""लेकिन मैंने एक निर्णय लिया और उस पर कायम रही. अगर मैं फ़िल्में चुनती तो लाइफ बहुत अलग होती.""फ़िल्म 'मैंने प्यार किया' के बाद भाग्यश्री ने फ़िल्में तो कीं, लेकिन सिर्फ पति हिमालय के साथ. हालांकि वो कहती हैं कि उन्हें दूसरे एक्टर्स के साथ फ़िल्में करने से परहेज़ नहीं था. लेकिन वो रोमांटिक सीन्स में सिर्फ अपने पति के साथ ही कम्फर्टेबल थीं. भाग्यश्री का कहना है, ""मैंने कभी कोशिश नहीं की इस बात को नकारने की. तो शायद उस वजह से यही बात रह गई. और इतने सालों के बाद भी लोग मुझसे यही सवाल पूछते हैं.""बड़े बैनर्स को टक्कर देता 'हिम्मतवाला' किसने तैयार किया करण जौहर के बच्चों का कमरा?'मैंने प्यार किया' में भाग्यश्री की वजह से कई सीन्स बदले गए, ये बात सलमान ख़ान खुले तौर पर कह चुके हैं. हालांकि भाग्यश्री का कहना है कि सिर्फ एक सीन था जिसे करने में उन्हें असहजता महसूस हुई.उन्होंने बताया, ""एक सीन था जिसमें मुझे भागकर सलमान की बाहों में जाना था. आजकल की जेनेरेशन शायद ये सुनकर हंस पड़े लेकिन ये मेरे लिए पहली बार था जब मैं किसी पुरुष के गले लगी.""जब माधुरी, जूही की रीमेक फ़िल्में रहीं फ़्लॉपहॉलीवुड फिल्म जिसने ऑस्कर में रचा इतिहासवो कहती हैं, ""मैं बहुत कन्ज़रवेटिव थी. इस सीन से मैं इतना परेशान हुई कि सेट पर ही रो पड़ी. सलमान और सूरज जी ने इसे सुलझाने की कोशिश भी की, लेकिन मैं जानती थी कि उस सीन को किसी और तरह से फ़िल्माया नहीं जा सकता. खुद को काफी कन्विंस करने के बाद मैंने शूट पूरा किया.""भाग्यश्री जहां आज शादीशुदा ज़िंदगी में परिवार और चार बच्चों के साथ खुशहाल हैं, वहीं उनके पहले को-स्टार सलमान ख़ान अब तक बैचलर लाइफ का लुत्फ उठा रहे हैं. सलमान के शादी करने के सवाल पर भाग्यश्री कहती हैं, ""शादी का पता नहीं लेकिन सलमान बच्चों के साथ बहुत घुलमिल जाते हैं. वो बच्चों का बहुत ख़याल रखते हैं. जब भी उनके खुद के बच्चों होंगे, वो एक अच्छे पिता साबित होंगे.""भाग्यश्री खुद अब फ़िल्मों में ज़्यादा नज़र नहीं आती लेकिन उनका बेटा अभिमन्यु दसानी जल्द ही फ़िल्मों में आगाज़ करने जा रहे हैं. अभिमन्यु अनुराग कश्यप की अगली फ़िल्म में काम कर रहे हैं.  (बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक और ट्विटर पर फ़ॉलो भी कर सकते हैं.)"
sport,"मुंबई पुलिस की क्राइम ब्रांच के संयुक्त आयुक्त हिमांशु रॉय ने मेयप्पन की गिरफ्तारी की पुष्टि करते हुए बताया कि उन्हें शनिवार को अदालत के सामने पेश किया जाएगा.हिमांशु रॉय ने मीडिया से बात करते हुए कहा, ""गुरुनाथ को मुंबई समन किया गया था. वो शुक्रवार शाम मुंबई पहुंचे. हमने उनसे पूछताछ की और उनकी स्पॉट फिक्सिंग मामले में संलिप्तता है - इस निष्कर्ष पर हम पहुंचे हैं और हमने उन्हें गिरफ्तार कर लिया है.""इससे पहले शुक्रवार शाम मेयप्पन मुंबई पहुंचे थे जहां क्राइम ब्रांच ने उनसे इस मामले में तीन घंटे तक पूछताछ की.वहीं स्‍पॉट फिक्सिंग के आरोप में गिरफ्तार बिन्दु दारा सिंह को अदालत ने 28 मई तक पुलिस हिरासत में भेज दिया है.सट्टेबाजी में गुरुनाथ का नाम अभिनेता बिंदु दारा सिंह ने लिया है. मुंबई पुलिस ने स्पॉट-फिक्सिंग मामले में पूछत्ताछ के लिए गुरुनाथ के पेश होने के लिए शुक्रवार शाम पांच बजे की समय-सीमा तय की थी.बताया जा रहा है कि उनके साथ मद्रास उच्च न्यायालय के जाने-माने वकील पीएस रमन भी मुंबई आए हैं.इससे पहले शुक्रवार को दिन में मुंबई पुलिस ने गुरुनाथ के उस अनुरोध को खारिज कर दिया जिसमें उन्होंने आईपीएल के फाइनल मैच के बाद सोमवार को पुलिस के समक्ष पेश होने की मांग की थी.गुरुवार को मुंबई अपराध शाखा का चार सदस्यीय एक दल मेयप्पन से पूछताछ करने उनके घर गया था लेकिन उनके मौजूद नहीं होने की स्थिति में उन्हें सुबह 11 बजे से शाम 5 बजे के बीच मुंबई में अपराध शाखा के सामने पेश होने के लिए समन देने देकर चला गया.मेयप्पन के घर में चूंकि कोई मौजूद नहीं था इसलिए समन की एक प्रति उनके घर पर चस्पा कर दी गई और एक प्रति चेन्नई सुपरकिंग्स के दफ्तर में दे दी गई थी.(बीबीसी हिन्दी के 

एंड्रॉएड ऐप के लिए क्लिक करें. आप हमारे 

फेसबुक पेज पर भी आकर अपनी राय रख सकते हैं और 

ट्विटर पर हमें फ़ॉलो भी कर सकते हैं.)"
india,"पहले कहा गया था कि जांच सोमवार को होगी.हालांकि पुलिस का दबाव था कि जांच दमदम जेल में हो जहां पिंकी न्यायिक हिरासत में है. इससे पहले सोमवार को उनकी जांच के लिए एक सात सदस्यीय चिकित्सकीय जांच टीम का गठन किया गया था.गिरफ्तारी के बाद एक निजी नर्सिंग होम में हुई जांच में पिंकी के पुरुष होने की बात कही गई थी.पुलिस की दलील थी कि इस मामले को मीडिया में इतना तूल मिल चुका है कि उसे जांच के लिए बाहर ले जाने पर और अधिक सुर्खी मिलेगी.उत्तर 24-परगना जिला मुख्यालय बारासात के मुख्य चिकित्सा अधिकारी डा. सुकांत शील ने कहा कि मुख्य न्यायिक मजिस्ट्रेट से बारासात जेल में ही पिंकी का लिंग परीक्षण करने की अनुमति मांगी गई है.उन्होंने कहा, ""जांच रिपोर्ट अदालत में 23 जून को दाखिल की जानी है.""उन्होंने कहा, “पिंकी को मंगलवार को अदालत में पेश किया जाएगा. वहीं एक बार फिर उसकी जांच बारासात जनरल अस्पताल में कराने की गुहार की जाएगी. हमें उम्मीद है कि कल दोपहर बाद उसकी जांच हो जाएगी”.पिंकी प्रामाणिक पर बलात्कार का आरोप लगाने वाली महिला ने दावा किया है कि एशियाड में मेडल जीत चुकी एथलीट ने टूर्नामेंट में खेलने के लिए अपने पुरुष होने की पहचान पर पर्दा डालने के लिए मेडिकल जांच करने वालों को घूस दी थी.पिछले शुक्रवार को पिंकी की लिव-इन महिला पार्टनर ने यह दावा किया था कि पिंकी ने उन्हें बताया था कि मेडिकल बोर्ड को घूस दी गई थी. इसके अलावा उसे ट्रैक से जबर्दस्ती हटा दिया गया, क्योंकि उसके पकड़े जाने की संभावना थी.पिंकी की पूर्व लिव-इन पार्टनर ने कहा, “जब मैंने पिंकी को पैसे देने से इंकार कर दिया तो उसने मुझ पर अत्याचार शुरू कर दिए. मैंने गहने बेचकर उसे पैसे दिए.”हालांकि, पिंकी ने इन आरोपों से इंकार किया है.प्रामाणिक ने दोहा में आयोजित एशियाई खेलों में चार गुणा चार सौ मीटर की रिले रेस में स्वर्ण पदक जीता था. उसी साल मेलबोर्न में आयोजित कामनवेल्थ खेलों में उन्होंने रजत पदक हासिल किया था.सोमवार को पूरे दिन पिंकी की मेडिकल जांच को लेकर ऊहापोह की स्थिति रही. पहले एक पुलिस अधिकारी ने कहा, पिंकी का लिंग परीक्षण हो गया है और रिपोर्ट मंगलवार को मिलेगी.लेकिन कुछ देर बाद ही मुख्य चिकित्सा अधिकारी डा. सुकांत शील ने कहा कि एक मेडिकल बोर्ड का गठन किया गया है और यह जांच मंगलवार को होगी.शुक्रवार को पिंकी को कोर्ट ने दो हफ्ते के लिए न्यायिक हिरासत में भेज दिया था. मेडिकल टेस्ट न कराने के अपने पुराने रुख से हटते हुए पिंकी अब इसके लिए तैयार हो गई हैं.सुनवाई के बाद जज ने सीएमओ को पिंकी का मेडिकल टेस्ट करने और उसकी रिपोर्ट 23 जून की अगली पेशी से पहले दाखिल करने को कहा है.जज ने ये भी कहा कि जेलर और मामले की जांच कर रहे पुलिस अधिकारी इस बात का फैसला करेंगे कि पिंकी को किस वार्ड में रखा जाएगा.एक जेल अधिकारी ने कहा, “हम हिरासत के वारंट के अनुरूप कदम उठाएंगे. अगर वारंट में यह लिखा होगा कि वह अपने मां-बाप की बेटी है तो उसे महिला वार्ड में रखा जाएगा और अगर ऐसा नहीं है तो उसे पुरुष वार्ड में रखा जाएगा.”वैसे, लिंग तय नहीं होने की हालत में उसे फिलहाल एक अलग सेल में रखा गया है.इससे पहले पिंकी को रविवार को ही पूर्व रेलवे ने टिकट कलेक्टर के पद से निलंबित कर दिया था.पूर्वी रेलवे के मुख्य जनसंपर्क अधिकारी समीर गोस्वामी ने कहा,“सरकारी नियमों के मुताबिक किसी कर्मचारी के 24 घंटे से ज्यादा जेल या पुलिस हिरासत में रहने पर उसका निलंबन तय है. इसलिए हमने उसे निलंबित कर दिया है. अदालत से बरी होने के बाद ही उसका निलंबन वापस होगा.”पिंकी के परिवार ने पूरे मामले को साजिश करार दिया है.उनके पिता दुर्गाचरण ने कहा, “जिस महिला ने मेरी बेटी के खिलाफ आरोप लगाया है उसके पति ने पिंकी से कर्ज लिया था और उसे वापस करने से इंकार कर दिया था. मेरी बेटी की छवि खराब करने के लिए ही उन लोगों ने यह साजिश रची है.”मां पुष्पा का कहना है, “मैं इस आरोप से अचरज में हूं. मैं उसकी मां हूं. उसके बारे में मुझसे बेहतर कौन जान सकता है. पिंकी के महिला होने के बारे में संदेह की कोई गुंजाइश ही नहीं है.”"
entertainment,"रणबीर कहते हैं, ''मैं मुख्य कलाकार और सह-कलाकार जैसी बातों में यकीन नहीं रखता. अगर ऐसा ही होता तो मैं 'राजनीति' क्यों करता. अगर कहानी अच्छी है और मुझे जो किरदार ऑफर किया जा रहा है उसमें दम है तो मैं वो ज़रूर करूंगा.''मुंबई में अपनी फिल्म 'बर्फी' की डीवीडी लॉच करते हुए रणबीर मीडिया से मुखातिब हुए. 'बर्फी' रिलीज़ होने के बाद से लेकर भारत की ओर से ऑस्कर पुरस्कारों के लिए भेजे जाने तक विवादों में ही रही है.फिल्म पर विदेशी फिल्मों से दृश्य चोरी करने के आरोप भी लगे. तो इस बात पर रणबीर की क्या राय है?रणबीर कहते हैं, ''जिसको जो कहना है वो तो कहेगा ही. हमारे लिए तो ये एक 'फर्स्ट-क्लास' फिल्म है. दर्शकों का पूरा प्यार मिला है फिल्म को. फिल्म को हमने बहुत सच्चाई से बनाया है. मुझे पूरी उम्मीद है कि ये फिल्म दुनिया के हर कोने में बैठे दर्शकों को छुएगी. ये फिल्म एक खुशनुमा फिल्म है.''रणबीर तो ये भी उम्मीद लगाए बैठे हैं कि ऑस्कर कमेटी को थोड़ी बुद्धि आए और वो 'बर्फी' का चयन करे.रणबीर कहते हैं, ''अभी तो 'बर्फी' को सिर्फ भारत ने ऑस्कर में भेजा है. अभी तो ऑस्कर की आखिरी पांच की सूची में आना बाकी है. लम्बा रास्ता है. मैं तो दुआ मांग रहा हूँ कि ऑस्कर वालों को थोड़ी बहुत अक्कल आए और वो हमारी फिल्म को चुन लें.''अगले साल 5 जनवरी को 85वें ऑस्कर पुरस्कारों की नामांकन सूची जारी की जाएगी."
international,"2850 फ़ीट ऊंचा ब्लेनकाथ्रा पर्वत कंब्रिया के लेक डिस्ट्रक्ट इलाक़े में नॉर्दर्न फ़ेल्स के ऊपर है. इसे मई में अर्ल ऑफ़ लॉन्सडेल ह्यू लोदर ने नीलामी के लिए रखा था और 18 करोड़ भारतीय रुपए की क़ीमत लगाई थी.फ़ोर्ब्स सूची में 63वें स्थान पर मौजूद लक्ष्मी मित्तल ने ब्रिटिश मीडिया में बोली लगाने की जानकारी दी. मित्तल लग्ज़मबर्ग में आर्सेलर मित्तल कंपनी के सीईओ हैं.लंदन में उनके पास दो बेहद क़ीमती घर हैं और ब्रिटेन की प्रीमियर लीग के हिस्से क्वींस पार्क रेंजर्स फ़ुटबॉल क्लब में उनकी 33 फ़ीसदी की भागीदारी है.2,676 एकड़ के इस प्लॉट की नीलामी के ज़रिए मिले पैसे से अर्ल अपने पिता से विरासत में मिले क़र्ज़ का एक हिस्सा चुकाएंगे. उनके पिता की आठ साल पहले मौत हो चुकी है.अपनी ख़ास आकृति की वजह से सैडलबैक के नाम से जाने जाने वाले इस पहाड़ को लेखक एल्फ़्रेड वेनराइट ने ‘लेकलैंड की कुछ सबसे शानदार चीज़ों’ में शुमार किया था और कवि सेम्युएल टेलर कोलरिज के लिए यह प्रेरणास्रोत रहा है.‘इंडिपेंडेंट’ अख़बार के मुताबिक़ स्थानीय निवासियों के संगठन ‘द फ़्रेंड्स ऑफ़ ब्लेककाथ्रा’ ने बेहद अमीरों से हाथों से इसे बचाने के लिए इडेन डिस्ट्रिक्ट काउंसिल में अपील की है और इस इलाक़े को सामुदायिक क्षेत्र घोषित करने की मांग की है. संगठन ने नीलामी से बचाने के लिए अर्ल को क़रीब तीन करोड़ आठ लाख भारतीय रुपए देने का ऑफ़र भी दिया है, जो अर्ल की मांग से कम है.मगर शुक्रवार को सेलिंग एजेंट एच एंड एच लैंड एंड प्रॉपर्टी के डायरेक्टर जॉन रॉबसन ने कहा कि ‘द फ़्रेंड्स ऑफ़ ब्लेनकाथ्रा’ अपनी कोशिश में नाकाम रहे हैं. उन्होंने अपने बयान में कहा कि लॉन्सडेल्स ने एक अज्ञात पार्टी का ऑफ़र कुबूल कर लिया है जिसने पहाड़ की ज़्यादा क़ीमत लगाई है.एजेंट ने अपने बयान में कहा है, ‘’फ़ैसले पर पहुंचने से पहले हमने द फ़्रेंड्स ऑफ़ ब्लेनकाथ्रा के नुमाइंदों से बातचीत की.. ब्लेनकाथ्रा की बिक्री का कारण सातवें अर्ल ऑफ़ लॉन्सडेल्स की 2006 में मौत के बाद मिले विरासत कर से निजात पाना है.’’(बीबीसी हिन्दी के एंड्रॉएड ऐप के लिए आप 

यहां क्लिक कर सकते हैं. आप हमें 

फ़ेसबुक और 

ट्विटर पर फ़ॉलो भी कर सकते हैं.)"
entertainment,"दिलीप कुमार ने छह दशकों तक चले अपने फ़िल्मी करियर में मात्र 63 फ़िल्में की हैं लेकिन उन्होंने हिंदी सिनेमा में अभिनय की कला को नई परिभाषा दी है.एक ज़माने में दिलीप कुमार भारत के सर्वश्रेष्ठ फ़ुटबॉल खिलाड़ी बनने का सपना देखते थे.सुनिए रेहान फ़ज़ल की विवेचनाखालसा कॉलेज में उनके साथ पढ़ने वाले राज कपूर जब पारसी लड़कियों के साथ फ़्लर्ट करते थे, तो तांगे के एक कोने में बैठे शर्मीले दिलीप कुमार उन्हें बस निहारा भर करते थे.किसे पता था कि एक दिन यह शख़्स भारत के फ़िल्म प्रेमियों को मौन की भाषा सिखाएगा.और उसकी एक निगाह भर, वह सब कुछ कह जाएगी, जिसको कई पन्नों पर लिखे डायलॉग भी कहने में सक्षम नहीं होंगे.दिलीप कुमार, राजकपूर और देवानंद को भारतीय फ़िल्म जगत की त्रिमूर्ति कहा जाता है, लेकिन जितने बहुमुखी आयाम दिलीप कुमार के अभिनय में थे, उतने शायद इन दोनों के अभिनय में नहीं.राज कपूर ने चार्ली चैपलिन को अपना आदर्श बनाया, तो देवानंद ग्रेगरी पेक के अंदाज़ में सुसंस्कृत, अदाओं वाले शख़्स की इमेज से बाहर नहीं आ पाए.दिलीप कुमार ने 'गंगा जमना' में एक 'गंवार' किरदार को जिस ख़ूबी से निभाया, उतना ही न्याय उन्होंने मुग़ले आज़म में मुग़ल शहज़ादे की भूमिका के साथ किया.देविका रानी के साथ संयोगवश हुई मुलाक़ात ने दिलीप कुमार के जीवन को बदलकर रख दिया.यूं तो देविका रानी 40 के दशक में भारतीय फ़िल्म जगत का बहुत बड़ा नाम था पर उनका उससे भी बड़ा योगदान था पेशावर के फल व्यापारी के बेटे यूसुफ़ खां को 'दिलीप कुमार' बनाना.एक फ़िल्म की शूटिंग देखने बॉम्बे टॉकीज़ गए हैंडसम यूसुफ़ खां से उन्होंने पूछा था कि क्या आप उर्दू जानते हैं? यूसुफ़ के हां कहते ही उन्होंने दूसरा सवाल किया था- क्या आप अभिनेता बनना पसंद करेंगे? आगे की कहानी एक इतिहास है.देविका रानी का मानना था कि एक रोमांटिक हीरो के ऊपर यूसुफ़ खां का नाम ज़्यादा फ़बेगा नहीं.उस समय बॉम्बे टॉकीज़ में काम करने वाले और बाद में हिंदी के बड़े कवि बने नरेंद्र शर्मा ने उन्हें तीन नाम सुझाए, जहांगीर, वासुदेव और दिलीप कुमार.यूसुफ़ खां ने अपना नया नाम दिलीप कुमार चुना. इसके पीछे एक वजह यह भी थी कि इस नाम की वजह से उनके पुराने ख़्यालों वाले पिता को उनके असली पेशे का पता नहीं चल पाता.फ़िल्में बनाने वालों के बारे में उनके पिता की राय बहुत अच्छी नहीं थी और वो उन सबका नौटंकीवाला कहकर मज़ाक उड़ाते थे.दिलचस्प बात यह है कि अपने पूरे करियर में सिर्फ़ एक बार दिलीप कुमार ने एक मुस्लिम किरदार निभाया और वह फ़िल्म थी के. आसिफ़ की मुग़ले आज़म.छह दशकों तक चले अपने फ़िल्मी करियर में दिलीप कुमार ने कुल 63 फ़िल्में कीं और हर किरदार में अपने आप को पूरी तरह डुबो लिया.फ़िल्म 'कोहिनूर' में एक गाने में सितार बजाने के रोल के लिए उन्होंने सालों तक उस्ताद अब्दुल हलीम जाफ़र ख़ां से सितार बजाना सीखा.बीबीसी से बात करते हुए दिलीप कुमार ने कहा था, ""सिर्फ़ यह सीखने के लिए कि सितार पकड़ा कैसे जाता है, मैंने सालों तक सितार बजाने की ट्रेनिंग ली. यहां तक कि सितार के तारों से मेरी उंगलियां तक कट गई थीं.""उसी तरह 'नया दौर' बनने के दौरान भी उन्होंने तांगा चलाने वालों से तांगा चलाने की बाक़ायदा ट्रेनिंग ली. यही वजह थी कि जाने-माने फ़िल्म निर्देशक सत्यजीत राय ने उन्हें सर्वश्रेष्ठ मैथड अभिनेता की पद्वी दी थी.यूं तो उन्होंने कई अभिनेत्रियों के साथ काम किया, लेकिन उनकी सबसे लोकप्रिय जोड़ी बनी मधुबाला के साथ.. जिनके साथ उनकी मोहब्बत हो गई.अपनी आत्मकथा में दिलीप कुमार स्वीकार करते हैं कि वो मधुबाला की तरफ़ आकर्षित थे एक कलाकार के रूप में भी और एक औरत के रूप में भी.दिलीप कहते हैं कि मधुबाला बहुत ही जीवंत और फ़ुर्तीली महिला थीं, जिनमें मुझ जैसे शर्मीले और संकोची शख़्स से संवाद स्थापित करने में कोई दिक़्क़त नहीं होती थी.लेकिन मधुबाला के पिता के कारण यह प्रेम कथा बहुत दिनों तक नहीं चल पाई.मधुबाला की छोटी बहन मधुर भूषण याद करती हैं, ""अब्बा को यह लगता था कि दिलीप उनसे उम्र में बड़े हैं. हालांकि, वो मेड फ़ॉर ईच अदर थे. बहुत ख़ूबसूरत कपल था. लेकिन अब्बा कहते थे इसे रहने ही दो. यह सही रास्ता नहीं है लेकिन वह उनकी सुनती नहीं थीं और कहा करती थीं कि वह उन्हें प्यार करती हैं. लेकिन जब बीआर चोपड़ा के साथ 'नया दौर' पिक्चर को लेकर कोर्ट केस हो गया, तो मेरे वालिद और दिलीप साहब के बीच मनमुटाव हो गया.""मधुर भूषण कहती हैं, ""अदालत में उनके बीच समझौता भी हो गया. दिलीप साहब ने कहा कि चलो हम लोग शादी कर लें. इस पर मधुबाला ने कहा कि शादी मैं ज़रूर करूंगी लेकिन पहले आप मेरे पिता को 'सॉरी' बोल दीजिए. लेकिन दिलीप कुमार ने ऐसा करने से इनकार कर दिया. उन्होंने यहां तक कहा कि घर में ही उनके गले लग जाइए, लेकिन दिलीप कुमार इस पर भी नहीं माने. वहीं से इन दोनों के बीच ब्रेकअप हो गया.""'मुग़ले आज़म' बनने के बीच नौबत यहां तक आ पहुंची कि दोनों के बीच बात तक बंद हो गई.'मुग़ले आज़म' का वह क्लासिक पंखों वाला रोमांटिक दृश्य तब फ़िल्माया गया था, जब मधुबाला और दिलीप कुमार ने एक दूसरे को सार्वजनिक रूप से पहचानना तक बंद कर दिया था.सायरा बानो से दिलीप कुमार की शादी के बाद जब मधुबाला बहुत बीमार थीं, तो उन्होंने दिलीप कुमार को संदेश भिजवाया कि वह उनसे मिलना चाहती हैं.जब वह उनसे मिलने गए, तब तक वह बहुत कमज़ोर हो चुकी थीं. दिलीप कुमार को यह देखकर दुख हुआ. हमेशा हँसने वाली मधुबाला के होठों पर उस दिन बहुत कोशिश के बाद एक फीकी सी मुस्कान आ पाई.मधुबाला ने उनकी आंखों में देखते हुए कहा, ""हमारे शहज़ादे को उनकी शहज़ादी मिल गई, मैं बहुत ख़ुश हूं.""23 फ़रवरी, 1969 को मात्र 35 साल की आयु में मधुबाला का निधन हो गया.'मुग़ले आज़म' के बाद जिस फ़िल्म में दिलीप कुमार ने सबसे ज़्यादा नाम कमाया.. वो थी 'गंगा जमना'.अमिताभ बच्चन मानते हैं कि जब वह इलाहाबाद में पढ़ रहे थे, तो उन्होंने 'गंगा जमना' फ़िल्म बार-बार देखी थी.अमिताभ देखना चाहते थे कि एक पठान जिसका उत्तर प्रदेश से दूर-दूर का वास्ता नहीं था, किस तरह वहां की बोली को पूरे परफ़ेक्शन के साथ बोलता है.बाद में दोनों ने एक साथ रमेश सिप्पी की फ़िल्म 'शक्ति' में काम किया.उनके समकालीन प्रतिद्वंद्वी और बचपन के दोस्त राज कपूर ने 'शक्ति' देखने के बाद बंगलौर से उन्हें फ़ोन करके कहा, 'लाडे, आज फ़ैसला हो गया.. तुम आज तक के सबसे महान कलाकार हो!'दिलीप कुमार का वो प्रणय निवेदन...दिलीप कुमार: स्क्रीन के राजा की ये कैसी 'बेबसी''दिलीप कुमार ने नवाज़ से लड़ाई रोकने को कहा' (बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक और ट्विटर पर फ़ॉलो भी कर सकते हैं.)"
sport,"लेकिन गांगुली बंगाल में प्रथम श्रेणी का क्रिकेट खेलते रहते थे ताकि वो इंडियन प्रीमियर लीग (आईपीएल) में बेहतर प्रदर्शन कर सके.लेकिन पिछले साल की हार के बाद उन्होंने आईपीएल को भी अलविदा कहने का फैसला लिया है. दादा का कहना है, “आईपीएल-6 के खत्म होते-होते मैं 41 साल का हो जाऊंगा और इस फॉर्मेट में खेलने के लिए काफी दमखम चाहिए होता है जो अब मेरे शरीर के लिए काफी दिक्कत पैदा कर सकता है.""बाएं हाथ के खिलाड़ी गांगुली का कहना है कि उन्होंने पिछले सीज़न के दौरान ही ये बातें पुणे वॉरियर्स के अधिकारियों को स्पष्ट कर दी थी.दादा कहते हैं, “आईपीएल में एक कप्तान को बहुत सी जिम्मेदारियां निभानी होती है. आप कई सवालों के लिए जवाबदेह होते हैं. ये ज्यादा अच्छा है कि आप देश के लिए कप्तानी करें. कम से कम यहां आपसे फोन करके कोई ये नहीं पूछता कि गलती क्यों हुई?”पूर्व कप्तान का कहना है, “पांच सीजन तक आईपीएल खेलना मेरे लिए काफी अच्छा रहा. इसने मुझे अंतरराष्ट्रीय क्रिकेट छोड़ने के बाद भी अव्वल श्रेणी का मौका दिया. लेकिन मैं हमेशा के लिए मैं नहीं खेल सकता, और मैंने फ्रैंचाइजी मालिक से साफ कर दिया है कि आईपीएल-6 के लिए मेरा चयन ना करें.”गांगुली से जब ये पूछा गया कि कोच बनना उनके एजेंडे में है या नहीं तो उन्होंने कहा कि कोच बनने के लिए अभी लंबा समय बचा हुआ है.उन्होंने कहा, “अगर कोई मुझे कोई बतौर खिलाड़ी भी संपर्क करता है तो मैं साफ मना कर दूंगा. अगर मैं पूणे के लिए नहीं खेल रहा हूं तो मैं बंगाल के लिए भी नहीं खेलूंगा. हर सीजन में प्रथम श्रेणी क्रिकेट खेलना संभव नहीं है. खासतौर पर तब जब आपको पता है कि आप भारत के लिए नहीं खेलने जा रहे हैं. मैं बंगाल के लिए खेलता रहा क्योंकि मुझे आईपीएल में प्रदर्शन करना था.”बंगाल क्रिकेट के भविष्य के बारे में गांगुली का कहना था कि बंगाल क्रिकेट अच्छे हाथों में है. वे उन्हें शुभकामनाएं देते हैं.1990 में बंगाल के लिए इडेन गार्डेन मैदान से करियर शुरू करने वाले गांगुली पिछले साल दिसंबर में इस मैदान में आखिरी बार रणजी मैच में खेले थे.गांगुली की कप्तानी में एक समय भारत ने 49 टेस्ट मैचों में 21 टेस्ट मैच अपने नाम किए थे, जिससे वे अंतरराष्ट्रीय टेस्ट क्रिकेट के सफलतम कप्तान बने थे.गांगुली ने 113 टेस्ट मैचों में 7,212 रन बनाए, जबकि 311 एक दिवसीय मैचों में उन्होंने 11,363 रन जोड़े. गांगुली के नाम 254 प्रथम श्रेणी के मैच हैं.गांगुली ने अपना आख़िरी अंतरराष्ट्रीय मैच नागपुर टेस्ट में खेला. ये मैच नवंबर, 2008 में ऑस्ट्रेलिया के ख़िलाफ़ खेला गया था.टीम इंडिया में गांगुली का नाम चार सर्वश्रेष्ठ बल्लेबाज में लिया जाता है, जिनमें सचिन तेंदुलकर, राहुल द्रविड़ और वीवीएस लक्ष्मण के नाम शामिल हैं."
science,"लेकिन इंटरनेट पर ही कई ऐसी वेबसाइट मौजूद है जो आपकी इंटरनेट कनेक्टिविटी की जांच कर कुछ ही सेकंड्स में बता सकती है कि आपकी मौजूदा अनुमानित इंटरनेट स्पीड कितनी है. अलग-अलग दिन कई बार स्पीड जांचकर आप अपनी औसत बैंडविथ जान सकते हैं.(

क्या आपका भी इंटरनेट चलता है कछुआ चाल?)दरअसल ये वेबसाइटें आपके कंप्यूटर से अपने सर्वर तक कुछ डेटा भेजती है और उसमें लगने वाले समय को अंकित करती है. डेटा भेजने और सर्वर से जवाब आने के बीच लगने वाले समय से स्पीड का पता लगाया जाता है.इंटरनेट कंपनियों की तरफ़ से किए जाने वाले स्पीड के दावों को भी परखने में ये वेब टूल्स काफ़ी कारगर साबित हो सकते हैं.सबसे खास बात ये है कि इन में से ज्यादातर वेबसाइटें उपयोग के लिए कोई शुल्क नहीं लेतीं. तो लीजिए पेश है इंटरनेट स्पीड जांचने के पांच रास्ते.'स्पीडटेस्ट डॉट नेट' इस्तेमाल में काफ़ी तेज़ और सरल वेबसाइट है. इस वेबसाइट को खोलते ही जबरदस्त ग्राफ़िक्स के साथ आपकों स्पीड टेस्ट बटन दिखता है.ये वेबसाइट खुद ही आपकी आईपी और इंटरनेट सर्विस देने वाली कंपनी का पता लगा लेती है और आपको नज़दीकी सर्वर से स्पीड टेस्ट कराती है.ये टूल आइफ़ोन और एंड्रॉएड मोबाइल पर भी काम करता है, स्पीडटेस्ट ऐप आईट्यून्स और गूगल प्ले में उपलब्ध है.वेबसाइट लिंक - 

स्पीडटेस्ट डॉट नेट'स्पीडऑफ़ डॉट मी' एक ऐसा इंटरनेट टूल है जिसके लिए फ्लैश प्लेयर या जावा की ज़रूरत नहीं होती. ये एचटीएमएल-5 पर काम करता है जिससे इसे लोड होने में कम समय लगता है.इंटरनेट स्पीड जांचने के लिए स्पीडऑफ़ डॉट मी दुनियाभर में फैले अपने कुल 31 सर्वरों का इस्तेमाल करता है.एचटीएमएल-5 पर चलने वाली ये वेबसाइट किसी भी कंप्यूटर या ब्राउज़र पर आसानी से खुल जाती है. इसे मोबाइल के ब्राउज़र से भी खोल सकते हैं.वेबसाइट लिंक - 

स्पीडऑफ़ डॉट मी'स्पीकइज़ी डॉट नेट बैंडविथ टेस्ट' में अपलोड और डाउनलोड स्पीड जांच सकता है.इसके लिए यूज़र को चुनना होता है वेबसाइट में मौजूद सर्वरों की सूची में से कोई एक सर्वर और शुरू हो जाता है टेस्ट.वेबसाइट लिंक - 

स्पीकइज़ी स्पीडटेस्ट‘स्पीडटेस्ट डॉट मी’ की ही तरह ‘सीनेट बैंडविथ मीटर’ इंटरनेट की स्पीड जांचने वाला एक वेब टूल है.ये टूल काफ़ी साधारण है और केवल डाउनलोड स्पीड बताता है. हालांकि इसके ग्राफिक्स अच्छे हैं.वेबसाइट लिंक - 

सीनेट बैंडविथ मीटर'ऑडिट माइ पीसी' आपके इंटरनेट की डाउनलोड और अपलोड स्पीड जांच सकता है. इस टूल में आपको कई सर्वरों का ऑप्शन मिलेगा जिनपर आप अपना बैंडविथ जांच पाएंगे.इसके जांच की प्रक्रिया काफ़ी सरल और तेज़ है.वेबसाइट लिंक - 

ऑडिट माइ पीसी डॉट कॉम(बीबीसी हिन्दी का एंड्रॉएड ऐप डाउनलोड करने के लिए 

यहां क्लिक कीजिए. ताज़ा अपडेट्स के लिए आप हम से 

फ़ेसबुक और 

ट्विटर पर जुड़ सकते हैं)"
science,"ताज़ा अध्ययन में पाया गया है कि लकड़बग्घे की खिलखिलाहट की पिच से उसकी उम्र का पता चलता है और खिलखिलाहट में आने वाले उतार-चढ़ाव से उनकी सामाजिक हैसियत यानी रुतबे की जानकारी मिलती है कि उनके समूह में उनका कितना रौबदाब है.अमरीका में लकड़बग्घों की हँसी और खिलखिलाहट पर किए गए इस शोध की रिपोर्ट बीएमसी इकॉलोजी नामक पत्रिका में प्रकाशित हुई है.यह अध्ययन अमरीका के बर्किली स्थित कैलीफ़ोर्निया विश्वविद्यालय के प्रोफ़ेसर फ्रेडरिक थ्यूनिसेन और प्रांस के सेंट एटीन स्थित यूनिवर्सिटी ज़्याक मोने के प्रोफ़ेसर निकोला मैथेवॉन ने किया है.इन दोनों प्रोफ़ेसरों ने अपने अध्ययन दल के साथ 26 लकड़बग्घों की हँसी और खिलखिलाहट का अध्ययन किया जिन्हें बर्किली में एक केत में पकड़कर रखा गया था. इनमें कुछ धब्बों वाले लकड़बग्घे भी थे.प्रयोग के दौरान इन लकड़बग्घों की विभिन्न परिस्थितियों के दौरान हँसी और खिलखिलाहट को रिकॉर्ड किया गया यानी वो अलग-अलग हालात में किस तरह से आवाज़ें निकालते थे.मसलन जब लकड़बग्घों को खाना दिया जाता था तो वो एक दूसरे के साथ किस तरह से पेश आते थे. अलग-अलग हालात में उनकी प्रतिक्रिया अलग-अलग होती थी और उनकी हँसी और खिलखिलाहट भी अलग-अलग होती थी.इस अध्ययन दल ने लकड़बग्घों की हँसी और खिलखिलाहट के बारे में गत वर्ष कुछ अस्थाई परिणाम प्रकाशित किए थे.अब जो नतीजे प्रकाशित किए गए हैं उनमें यह पुष्टि की गई है कि लकड़बग्घे की आवाज़ हँसी या खिलखिलाहट की पिच से उसकी उम्र के बारे पता चलता है जबकि खिलखिलाहट में उतार-चढ़ाव उसके सामाजिक दर्जे के बारे में जानकारी मिलती है यानी उसके समूह में उसकी सामाजिक हैसियत रौबदाब वाली है या दूसरे या फिर तीसरे दर्जे की.अगर कोई लकड़बग्घा किसी समूह में नया-नया शामिल होता है तो उसका दर्जा सबसे  नीचे होता है जो उसकी खिलखिलाहट से पता चलता है.प्रोफ़ेसर थियूनिसेन का कहना था, ""किसी लकड़बग्घे की खिलखिलाहट सामने वाले लकड़बग्घे को सामाजिक हैसियत का अंदाज़ा देती है. इससे लकड़बग्घों को अपने भोजन अधिकार स्थापित करने और भोजन से संबंधित गतिविधियोंमें तालमेल बनाने में मदद मिलती है.""मादा का रुतबाधब्बों वाले लकड़बग्घे मुख्य रूप से निशाचर यानी रात को जागने वाले होते हैं और वो आमतौर पर समूहों में रहते हैं जिनके सदस्यों की संख्या दस से लेकर 90 तक हो सकती है.ये लकड़बग्घे आमतौर पर कोई शिकार सामूहिक रूप से करते हैं लेकिन कभी-कभी कोई शिकार उनमें हिंसक प्रतियोगिता भी पैदा कर देता है क्योंकि शिकार जब हाथ लग जाता है तो उसमें हिस्सा पाने के लिए लकड़बग्घों में अक्सर ख़ूनी लड़ाई भी हो जाती है.धब्बों वाले लकड़बग्घों में आमतौर पर मादा का रौब चलता है और उन्हें अन्य नर लकड़बग्घों के मुक़ाबले ऊँचा सामाजिक दर्जा हासिल होता है, और इसमें उम्र कहीं भी आड़े नहीं आती है.शोध दल का कहना है कि लकड़बग्घों की इस सामाजिक हैसियत का संदेश वो अपनी हँसी या खिलखिलाहट के ज़रिए सामने वाले जानवरों को भेजते हैं. आमतौर पर यह तब होता है जब किसी शिकार या भोजन के मुद्दे पर जब उनके बीच लड़ाई होती है.इससे पहले जो अध्ययन आए थे उनमें कहा गया था कि लकड़बग्घों की हँसी या खिलखिलाहट उनकी अधीनता के बारे में संदेश देती है लेकिन नए अध्ययन में शोधकर्ताओं ने यह पता लगाने में कामयाबी हासिल की है कि कोई लकड़बग्घा किसी तरह की ख़ास खिलखिलाहट किन हालात में अपनाता है.लकड़बग्घों की खिलखिलाहट से ख़ासतौर से किसी नए लकड़बग्घे को मदद मिलती है जो किसी समूह में शामिल होना चाहता है तो उसे उस समूह में पहले से मौजूद सदस्यों की उम्र और हैसियत के बारे में अंदाज़ा लगाना हासिल हो जाता है. कोई भी नया सदस्य उस समूह में बिल्कुल निचला दर्जा पाता है और वहाँ से फिर उसकी वरिष्ठता बनती जाती है.शोधकर्ताओं का कहना है कि समूह में लकड़बग्घों की हैसियत के बारे में पता रहने से अलग-अलग सदस्यों को समायोजन करने में मदद मिलती है और फिर वो अपना दर्जा और हैसियत सुधारने की भी कोशिश कर सकते हैं."
entertainment,"1996 में जब राज कपूर के बेटे रणधीर कपूर और बेटी ऋतु नंदा चीन गए तो उनकी आँखों में उस समय आंसू आ गए जब चीनी लोगों ने उन्हें देखते ही 'आवारा हूँ' गाने लगते. उन्हें ये नहीं पता था कि ये दोनों राज कपूर के बेटे बेटी थे, लेकिन वो ये गीत गा कर राज कपूर और भारत का सम्मान कर रहे थे. कहा तो ये भी जाता है कि 'आवारा' माओ त्से तुंग की पसंदीदा फ़िल्म थी. ऋतु नंदा बताती हैं कि 1993 में जब रूस के राष्ट्रपति बोरिस येल्तसिन भारत आए और उन्हें बताया गया कि वो उनसे मिलना चाहती हैं, तो न सिर्फ़ वो इसके लिए तैयार हो गए, बल्कि उन्होंने उनकी किताब पर एक नोट लिखा, ""मैं आपके पिता से प्रेम करता था. वो हमारी यादों में आज भी मौजूद हैं."" आख़िर राज कपूर की लोकप्रियता का राज़ क्या था? एक बार जब राज कपूर लंदन में बीबीसी के बुश हाउश दफ़्तर में आए थे तो उन्होंने इसका जवाब देते हुए कहा था, ""ये सन् 1954 का किस्सा है जब मैं अपनी दो तस्वीरें ले कर रूस गया था. उनमें से एक थी 'आवारा'. इस तस्वीर से हमारा रूस के लोगों से पहला परिचय हुआ. वो थोड़ा बहुत हिंदुस्तान को जानते थे, लेकिन इन तस्वीरों के ज़रिए वो हिंदुस्तान के और क़रीब आए."" ""आवारा के क़िरदार की शक्लसूरत कुछ राज कपूर जैसी थी, लेकिन दिल उसका अवाम का था, हिंदुस्तान के उस नौजवान का था जो आज तक उसी प्यार से धड़कता है. दरअसल उन्होंने राज कपूर को नहीं अपनाया, उन्होंने हिंदुस्तान के उस नौजवान को अपनाया जिसका दिल बार बार यही कहता था.""""आबाद नहीं, बर्बाद सही, गाता हूँ ख़ुशी के गीत मगरअनजान मगर सुनसान डगर का प्यारा हूँ, आवारा हूँ !""जहाँ रिलीज़ से पहले राज कपूर करते थे हवनजहाँ 'आवारा के पिता' कहने पर ग़ुस्सा गए थे पृथ्वीराज कपूरराज कपूर की परवरिश और उन्हें राज कपूर बनाने में उनके पिता पृथ्वीराज कपूर का बहुत बड़ा हाथ था. उन्होंने राज कपूर के कहने पर उन्हें 1 रुपए महीने की नौकरी दी थी और उनका काम था स्टूडियो में झाड़ू लगाना. राज कपूर की बेटी ऋतु नंदा बताती हैं, ""राज कपूर दूसरे बच्चों की तरह ट्राम से स्कूल जाते थे. एक दिन बहुत तेज़ बारिश हो रही थी. राज ने अपनी माँ से पूछा कि क्या वो आज कार से स्कूल जा सकते हैं? उन्होंने कहा मैं तुम्हारे पिता से पूछ कर बताती हूँ. पृथ्वीराज कपूर ने जब ये सुना तो उन्होंने कहा इस बारिश में पानी के थपेड़े झेलते हुए स्कूल जाने में भी एक 'थ़्रिल' है. उसको इसका भी तज़ुर्बा लेने दो."" राज कपूर दरवाज़े के पीछे ये बातचीत सुन रहे थे. उन्होंने अपने पिता से खुद कहा, ""सर, मैं ट्राम से ही स्कूल जाउंगा."" वो कहती हैं, ""पृथ्वीराज कपूर नें जब बालकनी से राज को भीगते हुए स्कूल जाते देखा तो उन्होंने अपनी पत्नी रामसमी से कहा, एक दिन इस लड़के के पास उसके पिता से कहीं ज़्यादा फ़ैंसी कार होगी.' कपूर ख़ानदान पर बहुचर्चित किताब 'द कपूर्स- द फ़र्स्ट फैमिली ऑफ़ इंडियन सिनेमा', लिखने वाली मधु जैन भी इसी तरह का एक और किस्सा बताती हैं.वो कहती हैं, ""एक बार जब पृथ्वीराज कपूर अपने घर से बाहर निकले तो उन्होंने देखा कि राज कपूर खड़े हुए हैं. उन्होंने पूछा कि तुम अब तक स्टूडियो क्यों नहीं गए? वो अपनी कार में बैठे और तेज़ी से आगे निकल गए. दोनों को एक ही जगह जाना था, लेकिन उनके पिता ने उन्हें अपनी कार में नहीं बैठाया और राज कपूर को वहाँ जाने के लिए बस लेनी पड़ी.""'मुगले आज़म' में पृथ्वी राज को कितने पैसे मिले?शशि कपूर और जेनिफ़र की शादी कैसे हुई?राज कपूर के बारे में एक और कहानी मशहूर है कि वो कभी बिस्तर पर नहीं सोते थे, हमेशा ज़मीन पर सोते थे. उनकी ये आदत भारत के पूर्व राष्ट्पति ज्ञानी जैल सिंह से मिलती थी. ऋतु नंदा बताती हैं, ""राज कपूर जिस भी होटल में ठहरते थे, उसकी पलंग का गद्दा खींच कर ज़मीन पर बिछा लेते थे. इसकी वजह से वो कई बार मुसीबतों में फंसे. लंदन के मशहूर हिल्टन होटल में जब उन्होंने ये हरक़त की तो होटल के प्रबंधकों ने उन्हें चेताया कि उन्हें ऐसा नहीं करना चाहिए था. लेकिन जब उन्होंने दोबारा वही काम किया, तो उन्होंने उन पर जुर्माना लगा दिया. वो पाँच दिन उस होटल में रहे और उन्होंने ख़ुशी ख़ुशी पलंग का गद्दा ज़मीन पर खींचने के लिए रोज़ जुर्माना दिया.""अमिताभ को प्यार से बबुआ कहकर बुलाते थे शशि कपूरजब शशि कपूर के आंखों से आंसुओं की धारा बह निकली राज कपूर अपनी फ़िल्मों में अक्सर वो सब कुछ दिखाते थे, जिससे वो ख़ुद गुज़र चुके होते थे. वो अपने बारे में ख़ुद कहा करते थे कि वो नग्नता के उपासक हैं. इसके लिए वो उर्दू का एक शब्द इस्तेमाल करते थे, 'मुक़द्दस उरियाँ' यानि पवित्र नग्नता और इसका कारण वो बताते थे कि बचपन में वो अपनी माँ के साथ नहाया करते थे. उनकी बेटी ऋतु नंदा उनके बचपन का एक किस्सा सुनाती हैं, ""पापा जब डेढ़ या दो साल के थे तो उनके गाँव में कुछ औरतें भुने चने बेचा करती थी. एक बार राज चने लेने गए. उन्होंने एक कमीज़ पहनी हुई थी और नीचे कुछ भी नहीं पहना था. उस छोटे से लड़के को नंगा देख कर चने बेचने वाली लड़की ने कहा कि अगर वो अपनी कमीज़ ऊपर उठा कर उसकी कटोरी बना ले, तो वो उन्हें चने दे देगी. राज ने जब ऐसा किया तो उस लड़की का हंसते हंसते बुरा हाल हो गया."" वो कहती हैं , ""लेकिन राज कपूर को ये घटना याद रही और चना उनके जीवन में एक 'सेक्स ऑबजेक्ट' बन गया. कई सालों बाद जब उन्होंने 'बॉबी' बनाई तो उन्होंने ऋषि कपूर और डिंपल पर एक सीन फ़िल्माया जिसमें डिंपल एक लाइब्रेरी में बैठी हुई हैं. ऋषि उनका ध्यान खींचने के लिए शीशा चमकाते हैं. जब डिंपल बाहर आती हैं तो वो कहती हैं, चलो चाय पिएं. ऋषि उनसे कहते हैं, चाय नहीं, चलो चने खाते हैं. राज कपूर ने उस गाँव वाले चने मांगने की घटना को अपने अंदाज़ में सेल्यूलाइड पर उतारा था.""'मिस्टर इंडिया' का रीमेक नहीं चाहते अर्जुन कपूरदिलदार प्रोड्यूसर थे, रोमांटिक हीरो शशि कपूरइसी तरह उनकी फ़िल्म 'बॉबी' में एक सीन है जब ऋषि कपूर पहली बार डिंपल से मिलने उनके घर जाते हैं. ऋतु नंदा बताती हैं, ""उन दिनों नरगिस बड़ी स्टार बन चुकी थीं, जबकि राज कपूर किदार शर्मा के असिस्टेंट मात्र थे. वो अपनी फ़िल्म 'आग' महालक्ष्मी स्टूडियो में शूट करना चाहते थे. नरगिस की माँ जद्दन बाई वहाँ अपनी फ़िल्म 'रोमियो-जूलियट' शूट कर रही थीं. राज कपूर ये जानने के लिए कि स्टूडियो में कैसी सुविधाएं हैं, उनसे मिलने उनके घर पहुंच गए."" वो कहती हैं, ""जब राज कपूर ने घंटी बजाई तो नरगिस पकौड़े तल रही थीं. जब उन्होंने दरवाज़ा खोला तो अनजाने में उनका बेसन से सना हाथ, उनके बालों से छू गया. राज कपूर ने नरगिस की उस छवि को पूरी उम्र याद रखा और जब उन्होंने 'बॉबी' फ़िल्म बनाई तो उन्होंने ऋषि और डिंपल पर हूबहू वही सीन फ़िल्माया.""लेकिन बहुत कम लोगों को पता है कि नरगिस ने इस मुलाक़ात को किस तरह से लिया?टीजेएस जॉर्ज अपनी किताब 'द लाइफ़ एंड टाइम्स ऑफ़ नरगिस' में लिखते हैं, ""अपनी सबसे करीबी दोस्त नीलम को वो घटना बताते हुए नरगिस ने कहा कि एक मोटा, नीली आँखों वाला लड़का हमारे घर आया था. उन्होंने नीलम को ये भी बताया कि 'आग' की शूटिंग के दौरान उस लड़के ने मुझ पर लाइन मारनी शुरू कर दी.""कटरीना का क़र्ज़ उतारना चाहते हैं रणबीरराजकपूर के आरके स्टूडियो में भयंकर आगजब नरगिस साथ काम करने को राजी हुईं...जब नरगिस राज कपूर की पहली फ़िल्म 'आग' में काम करने के लिए राज़ी हुई तो उनकी माँ ने ज़ोर दिया कि पोस्टर में उनका नाम कामिनी कौशल और निगार सुल्ताना से ऊपर रखा जाए. पृथ्वीराज कपूर के अनुरोध पर जद्दन बाई अपनी बेटी के लिए सिर्फ़ दस हज़ार रुपए की फ़ीस लेने पर राज़ी हो गईं. हाँलाकि बाद में नरगिस के भाई अख़्तर हुसैन ने ज़ोर दिया कि उनकी बहन का मेहनताना बढ़ा कर चालीस हज़ार रुपए कर दिया जाए, जो कि किया गया. 'आग' की शूटिंग खंडाला में हुई थी और नरगिस की शक्की माँ जद्दन बाई भी उनके साथ वहाँ गई थीं. जब राज कपूर अपनी फ़िल्म 'बरसात' की शूटिंग कश्मीर में करनी चाही तो जद्दन बाई ने साफ़ इंकार कर दिया. बाद में महाबलेश्वर को ही कश्मीर बना कर फ़िल्म की शूटिंग हुई. उधर कपूर ख़ानदान में भी इस रोमांस को लेकर काफ़ी तनाव था. पृथ्वीराज कपूर ने अपने बेटे को समझाने की कोशिश की, लेकिन राज कपूर का इस पर कोई असर नहीं हुआ. 'आवारा' के फ़्लोर पर जाते जाते नरगिस की माँ का निधन हो गया. उसके बाद उनपर रोकटोक लगाने वाला कोई नहीं रहा.'बरसात' फ़िल्म बनते बनते नरगिस राज कपूर के लिए पूरी तरह से कमिट हो गईं थीं. मधु जैन लिखती हैं, ""नरगिस ने अपना दिल, अपनी आत्मा और यहाँ तक कि अपना पैसा भी राज कपूर की फ़िल्मों में लगाना शुरू कर दिया. जब आरके स्टूडियो के पास पैसों की कमी हुई तो नरगिस ने अपने सोने के कड़े तक बेच डाले. उन्होंने आरके फ़िल्म्स के कम होते ख़ज़ाने को भरने के लिए बाहरी प्रोड्यूसरों की फ़िल्मों जैसे 'अदालत', 'घर' 'संसार' और 'लाजवंती' में काम किया."" बाद में राज कपूर ने उनके बारे में एक मशहूर लेकिन संवेदनहीन वक्तव्य दिया, ""मेरी बीबी मेरे बच्चों की माँ है, लेकिन मेरी फ़िल्मों का माँ तो नरगिस ही हैं.""जिन्होंने दिया था 'बाबूभाई' और 'छोटा छतरी' जैसा किरदार नरगिस के साथ राज कपूर का एक और किस्सा हुआ था, जब एक निर्माता निर्देशक शाहिद लतीफ़ ने, जो उस समय इस्मत चुग़ताई के पति हुआ करते थे, नरगिस के पास शादी का प्रस्ताव भेजा था. मधु जैन लिखती हैं कि एक बार राज कपूर ने ख़ुद बताया था, ""हम दोनों एक पार्टी में जा रहे थे. हमें देर हो रही थी. जब मैं नरगिस के पास गया तो उसके हाथों में एक काग़ज़ था. मैंने उससे पूछा कि ये क्या है? उन्होंने कहा, कुछ नहीं, कुछ नहीं... और ये कहते हुए उन्होंने वो कागज़ फाड़ डाला. जब हम दोनों कार के पास पहुंचे तो मैंने नरगिस से कहा कि मैं अपना रूमाल भूल आया हूँ. मैं कमरे में वापस गया. तब तक नौकरानी कमरे में झाड़ू लगा कर कागज़ के उन टुकड़ों को 'वेस्ट पेपर बास्केट' में डाल चुकी थी."" वो लिखती हैं, ""अगले दिन बहुत जतन से मैंने कागज़ के एक एक टुकड़े को जोड़ा और तब मुझे पता चला कि एक निर्माता ने चिट्ठी लिख कर नरगिस को शादी का प्रस्ताव भेजा है. मैनें उस पत्र को बाकायदा फ़्रेम कराया और पूरे दृश्य को हूबहू संगम फ़िल्म में फ़िल्माया.""जब नरगिस और राजकपूर का 'ब्रेक अप' हुआ तो राज ने उसे बहुत बुरी तरह से लिया. उनकी पत्नी कृष्णा कपूर ने बनी रूबेन को बताया था कि 'कई रातों तक राज कपूर देर रात घर लौटते थे. उन्होंने बहुत शराब पी रखी होती थी. वो अपने टब में लेट कर बुरी तरह से रोया करते थे. मुझे पता था कि वो नरगिस के लिए रो रहे हैं.''मुगले आज़म' में पृथ्वी राज को कितने पैसे मिले?शराब से राज कपूर का एक ख़ास रिश्ता हुआ करता था. रणधीर कपूर बताते हैं कि वो हमेशा 'जॉनी वॉकर' ब्लैक लेबल व्हिस्की पिया करते थे, वो भी लंदन से ख़रीदी हुई. मधु कपूर अपनी किताब में ऋषि कपूर को कहते हुए बताती हैं, ""राज कपूर अपनी ब्लैक लेबल व्हिस्की पर अपना बहुत अधिकार जताते थे. वो जब पार्टियों में भी जाते थे अपनी शराब घर से ले जाते थे. शराब देने में भी वो एक तरह की जाति व्यवस्था का पालन करते थे. लंदन से ख़रीदी हुई ब्लैक लेबल वो खुद पीते थे और अपने बहुत ख़ास लोगों को पिलाते थे."" वो आगे लिखती हैं, ""तनूजा उनमें से एक थीं. दुबई से ख़रीदी हुई ब्लैक लेबल वो अपने दूसरे दोस्तों के लिए रखते थे और आख़िर में दिल्ली और मुंबई से ख़रीदी हई ब्लैक लेबल उनके बेटों के हिस्से में आती थी. रणधीर कपूर को बहुत बुरा लगता था कि तनूजा को तो लंदन में ख़रीदी हुई व्हिस्की मिल रही है और उन्हें भारत में ख़रीदी हुई.""फ़्रांस नहीं आया रास तो लौट आई 'मिठाई' राज कपूर बहुत ज़बरदस्त मेहमाननवाज़ थे. जब वो दावत देते थे तो उनकी मेज़ तरह तरह के व्यंजनों से भरी रहती थी. लेकिन राज कपूर खुद बहुत कम खाते थे. उनका पसंदीदा भोजन पाव, अंडे और थोड़ी दाल हुआ करती थी. सालों तक वो दिन का खाना नहीं खाते थे और रात को भी जब वो काफ़ी देर से लौटते थे तो सिर्फ़ तले हुए अंडे खा कर सो जाते थे. वो हमेशा एंबेसडर कार पर चला करते थे. उनके पास मर्सिडीज़ भी थी, लेकिन उस पर सिर्फ़ उनकी पत्नी कृष्णा बैठती थीं.शशि कपूर और जेनिफ़र की शादी कैसे हुई?राष्ट्रीय पुरस्कार लेते हुए दमे का दौरा पड़ा1988 में उन्हें 'दादा साहेब फाल्के' पुरस्कार से सम्मानित किया गया. जब वो सिरी फ़ोर्ट ऑडिटोरियम में पुरस्कार लेने पहुंचे तो उन्हें दमे का ज़बरदस्त दौरा पड़ा. उस समय पत्रकार प्रदीप सरदाना वहाँ मौजूद थे. सरदाना बताते हैं, ""जब राज कपूर के नाम की घोषणा हुई तो वो खड़े होने की स्थिति में भी नहीं थे. राष्ट्रपति वेंकटरमण सारे प्रोटोकॉल तोड़ते हुए मंच से खुद नीचे उतर कर आए और उन्होंने राज कपूर को सम्मानित किया. उनको फिर कुछ लोग बाहर ले गए. मैं भी भागता हुआ बाहर पहुंचा.""वो बताते हैं, ""राष्ट्रपति की ही एंबुलेंस से उन्हें एम्स ले जाया गया. जब स्ट्रेचर आई तो राज कपूर ने उस पर लेटने से मना कर दिया. उनको एंबुलेंस में बैठाया गया. ड्राइवर बहुत तेज़ चला रहा था. एक बार जब उसने ब्रेक लगाया तो राज कपूर सामने मेरे कंधों के ऊपर आकर गिरे. राज कपूर ने चिल्ला कर ड्राइवर से कहा, भाई धीरे चलाओ. मारोगे क्या?""जब वो एम्स पहुंचे तो राज कपूर की तबियत थोड़ी ठीक हुई. तभी उन्हें वहाँ देखने मशहूर अभिनेता कमल हासन पहुंच गए. राज कपूर ने उनसे थोड़ी बात की, लेकिन तभी उनकी तबियत फिर बिगड़ने लगी. सरदाना आगे बताते हैं, ""डाक्टरों ने तय किया कि उन्हें आईसीयू में ले जाया जाए. जब वो वहाँ भर्ती हो गए तो डाक्टरों ने मुझसे कहा, अब आप जाइए. यहाँ आपका कोई काम नहीं है. जैसे ही राज कपूर ने ये सुना वो बोले, 'नो नो नो डाक्टर! इन्हें आप यहीं रहने दीजिए.' मैं वहाँ रुक गया. फिर जब उनकी तबियत और बिगड़ने लगी, तो उन्हें लगा कि गड़बड़ है. बोले 'मुझे आराम नहीं आ रहा. मुझे लगता है कि अब मैं ठीक नहीं होउंगा. लेट मी डाई."" सरदाना कहते हैं, ""मुझे उस समय नहीं पता था कि उनके ये शब्द उनके अंतिम शब्द बन जाएंगे. उसके थोड़ी देर बाद ही वो कोमा में चले गए. पूरे एक महीने तक वो इसी हालत में रहे और 2 जून, 1988 को रात 9 बजे उन्होंने इस दुनिया को अलविदा कह दिया.""(बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक और ट्विटर पर फ़ॉलो भी कर सकते हैं.) "
entertainment,"फ़िल्म 2012 में शूट की गई थी लेकिन आर्थिक तंगी की वजह से तब रिलीज़ नहीं हो पाई. फ़िल्म में राजेश खन्ना ने एक अंडरवर्ल्ड डॉन की भूमिका निभाई है.हालांकि फ़िल्म को प्रमोट करने में राजेश खन्ना की पत्नी डिंपल कपाडिया और अक्षय कुमार कोई दिलचस्पी नहीं दिखा रहे हैं.लेकिन काका की क़रीबी दोस्त अनीता आडवाणी ज़रूर इसका प्रचार कर रही हैं.फ़िल्म 'किक' के प्रचार के लिए सलमान ख़ान ने सिटी टूर का आयडिया छोड़ दिया है. इससे पहले सलमान अपनी हर फ़िल्म के प्रचार के लिए अलग-अलग शहर जाते थे. लेकिन इस बार ऐसा नहीं होगा.सलमान ख़ान का कहना है कि उनके प्रमोशन के दौरान प्रशंसकों की भारी भीड़ इकट्ठा हो जाती है और कई बार भगदड़ भी मच जाती है जिससे पुलिस को लाठीचार्ज करना पड़ता है. वो ऐसी स्थिति बनते नहीं देखना चाहते.'किक', 25 जुलाई को रिलीज़ हो रही है.टाइगर श्रॉफ़ के साथ फ़िल्म 'हीरोपंती' से बॉलीवुड करियर की शुरुआत करने वाली कृति सैनॉन पर घमंडी होने के आरोप लगातार लग रहे हैं.तमाम मीडिया इवेंट्स में उनके कथित नख़रों पर पत्रकारों ने आपत्ति जताई है.इस पर कृति का कहना है, ""मैं बॉलीवुड में सिर्फ़ एक फ़िल्म पुरानी हूं. मेरे पास घमंडी होने की कोई वजह ही नहीं है. हो सकता है कभी व्यस्तता की वजह से मैं मीडिया को टाइम ना दे पाई हूं. लेकिन इसका ये मतलब नहीं कि मैं घमंडी ही हूं.""कृति इन दिनों अक्षय कुमार के साथ फ़िल्म 'सिंह इज़ ब्लिंग' में काम कर रही हैं.(बीबीसी हिंदी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)"
sport,"भारत ने न्यूज़ीलैंड के तीन विकेट 30 रन पर चटका दिए थे लेकिन केन विलियम्सन और कप्तान ब्रैंडन मैकुलम ने फिर 221 रन की साझेदारी कर अपनी टीम को संकट से उबार लिया.दिन का खेल समाप्त होने तक न्यूज़ीलैंड ने चार विकेट पर 329 रन बना लिए.विलियम्सन 113 रन बनाकर आउट हुए जबकि मैकुलम 143 रन बनाकर क्रीज पर डटे हुए हैं. मैकुलम के साथ कोरी एंडरसन 42 रन बनाकर खेल रहे हैं.मैकुलम ने 

रवीन्द्र जडेजा की गेंद पर छक्का मारकर अपना आठवां और भारत के ख़िलाफ़ तीसरा शतक पूरा किया.न्यूज़ीलैंड के कप्तान मैकुलम अपनी 210 गेंदों की पारी में 18 चौके और दो छक्के लगा चुके हैं.दूसरे छोर पर 23 साल के विलियम्सन जब 32 रन पर खेल रहे थे तो मोहम्मद शमी की गेंद पर मुरली विजय ने पहली स्लिप में उनका कैच टपका दिया.विलियम्सन ने इस जीवनदान का पूरा फ़ायदा उठाते हुए अपना पांचवां टेस्ट शतक पूरा किया. वह चौथे विकेट के रूप में 251 रन के टीम स्कोर पर आउट हुए. वह ज़हीर की गेंद पर विकेट के पीछे लपके गए.इससे पहले भारतीय कप्तान महेन्द्र सिंह धोनी ने इस दौरे पर लगातार छठी बार टॉस जीतकर पहले गेंदबाज़ी का फ़ैसला किया और न्यूज़ीलैंड को पहले बल्लेबाज़ी के लिए आमंत्रित किया.मोहम्मद शमी, ज़हीर ख़ान और ईशांत शर्मा की पेस तिकड़ी ने पिच पर मौजूद ग्रीन टॉप और आसमान में छाए बादलों का पूरा फ़ायदा उठाते हुए न्यूज़ीलैंड के बल्लेबाज़ों की कड़ी परीक्षा ली.ईशांत ने ओपनर हामिश रदरफोर्ड को गली में अजिंक्या रहाणे के हाथों कैच कराया. रदरफोर्ड केवल छह रन ही बना सके.इसके कुछ देर बाद ज़हीर ने दूसरे ओपनर पीटर फल्टन को पगबाधा कर दिया. फल्टन ने 35 गेंदों में दो चौकों की मदद से 13 रन बनाए.कीवी टीम अभी इन झटकों से उबर भी नहीं पाई थी कि ईशांत ने रोस टेलर (तीन) के मिड ऑफ़ में रवीन्द्र जडेजा के हाथों कैच करा दिया.लेकिन लंच के बाद भारतीय गेंदबाज़ अपनी लाइन और लेंथ पर नियंत्रण नहीं रख पाए जिसका फ़ायदा उठाते हुए विलियम्सन और मैकुलम ने अपनी टीम को शुरुआती संकट से उबार लिया.(बीबीसी हिंदी का एंड्रॉयड मोबाइल ऐप डाउनलोड करने के लिए 

यहां क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं)"
sport,"जर्मनी में खेली जा रही इस प्रतियोगिता के क्वार्टर फ़ाइनल में भारत ने स्पेन को 4-2 से मात दी. हाफ़ टाइम तक दोनों टीमें 2-2 से बराबर थी.क्या हॉकी का जादूगर बन पाएगा भारत रत्नभारतीय टीम के कोच नील हॉगुड ने लड़कियों के खेल की जम कर तारीफ़ की और कहा कि उन्होंने मैच के दौरान अपना दमख़म दिखा दिया है.स्पेन ने पहले हाफ़ के सातवें मिनट में ही गोल करके भारत पर बढ़त हासिल कर ली थी. लेकिन 10वें मिनट में भारत ने मोनिका के गोल की मदद से स्कोर बराबर कर दिया.मैच के 30वें मिनट में स्पेन ने गोल करके स्कोर 2-1 कर दिया. लेकिन हाफ़ टाइम के ठीक पहले नवनीत कौर ने गोल करके एक बार फिर स्कोर बराबर कर दिया.दूसरे हाफ़ में भारतीय लड़कियों ने बेहतर प्रदर्शन किया. 41वें मिनट में पेनल्टी कॉर्नर पर वंदना कटारिया ने गोल करके भारत को 3-2 से बढ़त दिला दी. सात मिनट बाद रानी ने गोल करके स्कोर 4-2 कर दिया.बाद में भारत ने अच्छा रक्षात्मक खेल भी दिखाया और स्पेन को गोल नहीं करने दिया. रानी ने कहा कि ये भारतीय हॉकी के लिए बड़ा दिन है.दूसरी ओर भारतीय टीम की कप्तान और गोलकीपर सुशीला चानू पुखरंबम ने कहा कि अब लड़कियाँ फ़ाइनल में जगह बनाना चाहती हैं.(क्या आपने बीबीसी हिन्दी का नया एंड्रॉएड मोबाइल ऐप देखा? डाउनलोड करने के लिए यहां 

क्लिक करें. आप ख़बरें पढ़ने और अपनी राय देने के लिए हमारे 

फेसबुक पन्ने पर भी आ सकते हैं और 

ट्विटर पर फ़ॉलो भी कर सकते हैं.)"
sport,"इंग्लैंड के खिलाफ रविवार को हुए मैच में भज्जी ने टीम में अपने चयन को आखिरकार दुरुस्त ठहराया और अपने चार ओवर में सिर्फ़ 12 रन देकर चार अहम विकेट गिराए.इसी के साथ भज्जी ने टी- 20 अंतरराष्ट्रीय क्रिकेट में सबसे बेहतरीन गेंदबाजी करने का रिकॉर्ड भी बना डाला है.हालांकि भारतीय कप्तान महेंद्र सिंह धोनी ने मैच के बाद हुई प्रेस वार्ता में भज्जी की सनसनीखेज़ गेंदबाजी को एक तरह से बचाते हुए ये कहा कि उन्होंने इससे पहले अपने करियर में भज्जी को और भी बेहतर गेंदबाजी करते हुए देखा है.लेकिन साफ़ है कि धोनी अगले चरण में होने वाले कुछ अहम मैचों के पहले बिना वजह की उम्मीदों का पुल नहीं बनाना चाहते.हालांकि धोनी ने कहा कि भज्जी ने बहुत चतुराई से बेहतरीन गेंदबाजी का प्रदर्शन किया है.मैच के बाद क्रिकेट क्रिकइन्फो से हुई बातचीत में हरभजन ने कहा, ""मैं ऑफ द मैच का ये पुरस्कार मेरी मां को समर्पित है. मैच की दूसरी ही गेंद पर विकेट मिलने से मेरा आत्मविश्वास बढ़ गया था और पिछला एक साल मेरे लिए ख़ासा मुश्किल भरा रहा है.""बहरहाल कोलंबो के प्रेमदासा स्टेडियम में टीम इंडिया को रविवार के दिन ज़बरदस्त समर्थन प्राप्त रहा. हालांकि इंग्लैंड की टीम के तमाम समर्थक 'बार्मी आर्मी' के झंडों और बैनरों के साथ मौजूद थे.लेकिन जब से भज्जी ने मैदान में अपनी फिरकी का जादू बिखेरना शुरू किया तब से उनकी हर गेंद पर दर्शक लगभग खड़े होते हो जाते थे और बिगुल बजाने लगते थे. हरभजन सिंह ने शायद अपने करियर की एक बेहतरीन गेंदबाजी का प्रदर्शन दिखाया और इंग्लैंड के बल्लेबाजों की स्पिन खेलने की कमजोरी पर ज़बरदस्त हमला किया.भज्जी का बखूबी साथ निभाया स्पिनर पियूष चावला ने.दूसरे छोर से गेंदबाजी करते हुए पियूष ने भी दो विकेट झटके और इंग्लैंड के बल्लेबाजों के सामने अपना विकेट गिफ्ट में दे देने के अलावा कोई दूसरा चारा भी नहीं छोड़ा.अब जबकि भारत सुपर आठ में पहुँच गया है, तब टीम के मनोबल के लिए इस तरह से इंग्लैंड को रौंद के अंतिम आठ में जगह बनाने से बेहतर कोई नतीजा नहीं हो सकता था.हालांकि कप्तान धोनी के सामने अब कई विकल्प बन कर उभर आए हैं लेकिन भज्जी ख़ासतौर से जिस फॉर्म में लगे, उसे देखते हुए अभी प्रतियोगिता में उनसे और कई कारनामों की उम्मीद बाँधी जा सकती है."
india,"युवाओं को सीधे संबोधित करते हुए विकास के संबंध में उन्होंने बार-बार गुजरात का उदाहरण दिया.उनका दावा था कि 'गुड गवर्नेंस' (सुशासन) शिक्षा, औद्योगिक, कृषि, निर्यात, सुरक्षा जैसे क्षेत्रों में बदलाव लाने से ही संभव हैं. इसके लिए उन्होंने भारत को दोबारा ब्रांड करने और तकनीकी बदलाव लाने की पैरवी की है.एसआरसीसी कॉलेज का स्पोर्टस स्टेडियम जहां मोदी छात्रों को संबोधित कर रहे थे खचाखच भरा था. सैकड़ों की संख्या में छात्र तो कॉलेज के अंदर प्रवेश भी नहीं कर पाए.मोदी के आने से पहले और उनके रवाना होते समय कई छात्रों ने उनके खिलाफ विरोध प्रदर्शन भी किया. लेकिन इसकी आशंका पहले से ही मोदी के समर्थकों को थी जो इस विरोध प्रदर्शन के खिलाफ तैयारी कर के आए थे. उन्होंने मोदी के हक में नारेबाज़ी की.भारत की राजनीति पर मोदी का कहना था, ""सभी समस्याओं का समाधान विकास है. देश को बर्बाद किया है वोट बैंक की राजनीति ने, यदि देश की राजनीति भी विकास की राह पर चले तो बड़ा बदलाव आएगा. सभी (छात्रों) को लगता है छोड़ो, सब चोर हैं, सब बेकार है....ईश्वर ने क्यों इस देश में पैदा किया...मैं तो पढ़ कर विदेश जाना चाहता हूँ.""उनका कहना था कि अंतरराष्ट्रीय बाजार में भारत का चीन से मुकाबला है पर भारत इसलिए पिछड़ रहा है क्योंकि हमने तकनीकी विकास पर ध्यान नहीं दिया और बदलती दुनिया में जगह बनाने के लिए तकनीकी विकास अत्यंत जरूरी है.मोदी ने कहा, ""पूरे विश्व को लगता है कि हिंदुस्तान बड़ा बाजार है. हमें तय करना है कि हम दनिया को बाजार बनाकर दुनिया का मैन्यूफैक्चरिंग हाऊस बनेंगे.""भारत के बारे में पुरानी धारणाओं पर प्रहार करते हुए उन्होंने कहा, "" देश का नौजवान स्नेक चार्मर नहीं, माऊस चार्मर, कंप्यूटर के माऊस से पूरी दुनिया को नचाता है. हमारी चमड़ी का रंग कुछ भी हो, हम किसी के कम नहीं. यदि हमें 21वीं सदी में चीन से स्पर्धा करनी है तो हमें स्किल, स्केल और स्पीड की जरूरत है.""केंद्र सरकार पर निशाना साधते हुए मोदी ने कहा, ""पूरे देश में इस समय निराशा का माहौल है. आजादी के साठ साल बीत चुके हैं लेकिन हमें सुराज आज तक नहीं मिल सका है.""उन्होंने कहा कि गुजरात कृषि प्रधान राज्य नहीं हैं, बावजूद इसके गुजरात की अर्थव्यवस्था में कृषि का योगदान एक तिहाई है.उन्होंने कहा, ""गुजरात के इधर रेगिस्तान है तो उधर पाकिस्तान. लेकिन फिर भी राज्य में 10 फीसदी कृषि वृद्धि दर दर्ज की जाती है.""मोदी ने पूरे विश्वास के साथ कहा कि इक्कीसवीं सदी भारत की सदी है. उनका कहना था, "" है कि इक्कीसवीं सदी एशिया की सदी है, कोई कहता है कि इक्कीसवीं सदी चीन की है. लेकिन इक्कीसवीं सदी हिन्दुस्तान की सदी है, इस पर हमारा भरोसा इसलिए है क्योंकि जब-जब मानव जाति ने ज्ञान के युग में प्रवेश किया है तब-तब भारत ने दुनिया का नेतृत्व किया है. इक्कीसवीं सदी ज्ञान की सदी है, इसलिए ये हिन्दुस्तान की सदी बन सकती है और इसकी सामर्थ्य हमारे नौजवानों में हैं.""उन्होंने कहा कि ये हमारे लिए अत्यंत उत्साह की बात है कि हिन्दुस्तान में युवाओं की सबसे बड़ी फौज है."
international,"पैग़ंबर मोहम्मद की कई शादियां हुई थीं लेकिन जीवन के 25 अहम वर्षों में उनका भरोसा एक महिला पर रहा है. उस महिला का नाम था ख़दीजा. ख़दीजा की पहचान पहली मुस्लिम महिला के रूप में व्यापक स्तर पर स्वीकार की गई है. ख़दीजा की कहानी ख़ासकर ग़ैर-मुस्लिम महिलाओं के लिए हैरान करने वाली है. वह बिज़नेस कौशल के स्तर पर काफ़ी कामयाब महिला थीं. वह पैग़ंबर मोहम्मद से उम्र में बड़ी थीं. ख़दीजा की पैग़ंबर मोहम्मद के जीवन में काफ़ी मज़बूत मौजूदगी रही है. एरनी रेया ने इस्लामिक स्कॉलर फ़ातिमा बर्कतुल्ला से ख़दीजा के बारे में बीबीसी रेडियो 4 से विशेष बातचीत की है. फ़ातिमा ने हाल ही में ख़दीजा के बारे में बच्चों के लिए किताब लिखी है.  नज़रिया: 'अफ़सोस है कि इस्लाम महिला विरोधी जान पड़ता है'क्या इस्लाम और पश्चिम साथ नहीं चल सकते?ख़दीजा का जन्म छठी शताब्दी के मध्य में मक्का में हुआ था. उनका जन्म एक संपन्न परिवार में हुआ था. इन्होंने अपने पिता के बिज़नेस को आगे बढ़ाने में काफ़ी मदद की थी. पिता की मौत के बाद भी ख़दीजा ने व्यापार को जारी रखा और उन्हें इसमें भारी सफलता मिली थी. उन्होंने अपनी संपत्ति का इस्तेमाल लोक कल्याणकारी कामों में जमकर किया. ख़दीजा ने ख़ासकर विधवाओं, अनाथों, विकलांगों और मक्का में बीमार लोगों की मदद में कोई कसर नहीं छोड़ी थी.  ख़दीजा अपने पहले पति की मौत के बाद पैग़ंबर मोहम्मद के साथ आई थीं. ख़दीजा और पैग़ंबर मोहम्मद के साथ को इस्लाम में एक आदर्श सोहबत के तौर देखा जाता है. पैग़ंबर मोहम्मद ने ख़दीजा के व्यापार में न केवल हाथ बंटाया बल्कि उसे आगे बढ़ाने में भी मदद की. दोनों में एक दूसरे के प्रति काफ़ी प्रेम था.  ख़दीजा ने पैग़ंबर मोहम्मद को बिज़नेस से अलग पूरी तरह इस्लाम के लिए समर्पित होने को प्रोत्साहित किया. उन्होंने इस काम में उनकी आर्थिक मदद भी की. हार्वर्ड यूविवर्सिटी की प्रोफ़ेसर लैला अहमद ने बीबीसी से कहा कि मोहम्मद के एक पुरुष के पैग़ंबर बनने के क्रम में ख़दीजा की सबसे बड़ी भूमिका रही. इस्लाम जब अपने शुरुआती दिनों में मुश्किल में था तो ख़दीजा की दरियादिली से लोगों के भरोसे जीतने में काफ़ी मदद मिली. आज की तारीख़ में इस्लाम में चंद महिला नेता ही नज़र आती हैं लेकिन शुरुआत में इसकी कहानी बिल्कुल उलट रही है. ख़दीजा एक शक्तिशाली और खुली सोच वाली महिला थीं. उन्होंने जिस राह को चुना उससे दुनिया का इतिहास बदल गया. लैला कहती हैं, ''ख़दीजा के पास काफ़ी दौलत थी. वो पैग़ंबर मोहम्मद को इसलिए पसंद करती थीं कि क्योंकि वो बहुत ईमानदार शख़्स थे. जब वो  25 साल के थे तो उस वक्त ख़दीजा की उम्र 40 साल थी. जब भी मोहम्मद कमज़ोर पड़े तो वो ख़दीजा ही थीं जिन्होंने उन्हें ताक़त दी. यह ऐतिहासिक सच है कि ख़दीजा दुनिया की पहली महिला हैं जिन्होंने मुस्लिम धर्म को स्वीकार किया.'' उस वक़्त 'ईश्वर एक है' का सिद्धांत अरब में काफ़ी विवादित था, लेकिन पैग़ंबर मोहम्मद ने इसे स्थापित किया कि अल्लाह एक है. 619 ईस्वी में ख़दीजा बीमार पड़ीं और उन्होंने दुनिया को अलविदा कह दिया. आज की तारीख़ में इस्लाम में औरतों की स्थिति पर बहस होती है लेकिन इस्लाम के उदय और उसके बनने में एक महिला की अहम भूमिका रही. वो महिला थीं- ख़दीजा. (बीबीसी हिन्दी के एंड्रॉएड ऐप के लिए यहां क्लिक करें. आप हमें फ़ेसबुक और ट्विटर पर भी फ़ॉलो कर सकते हैं.)"
india,"पढ़ें सुभाष लखोटिया की सरकार को सलाहआम करदाता को आयकर के अलावा दो तरह के एजुकेशन सेस देने पड़ते हैं. कुछ मामलों में सरचार्ज भी देने होते हैं. सरकार का मक़सद आयकरदाताओं का जीवन आसान करना होना चाहिए. इसके लिए कई तरह के कर समाप्त करने की ज़रूरत है.अगर सरकार स्टॉक मार्केट सुधारना चाहती है तो उसे सिक्योरिटीज़ ट्रांज़ेक्शन टैक्स खत्म करना चाहिए.सिक्योरिटीज़ ट्रांज़ेक्शन टैक्स ख़त्म करने से होने वाली राजस्व हानि को नियमों को सरल बनाकर पूरा किया जा सकता है. अगर डिविडेंड डिस्ट्रीब्यूशन टैक्स और मैट भी हटा दिया जाता है तो कारोबार और उद्योग में बड़ा उछाल आ सकता है.आयकर क़ानून के तहत अगर पति अपनी पत्नी को उपहार देता है तो उपहार में दी गई चीज़ से आय उनकी आय में जुड़ जाएगी. यह क़ानून 1961 से है जब आयकर अधिनियम बना था. होना यह चाहिए कि आय का कुछ निश्चित प्रतिशत प्रतिवर्ष न्यूनतम राशि के रूप में पति अपनी पत्नी को दे सके.यह अजीब नहीं कि अगर कोई शख्स पांच लाख रुपए का उपहार अपनी पत्नी को देता है और पत्नी उसे फ़िक्स्ड डिपॉज़िट करके उस पर सालाना 50 हज़ार रुपए ब्याज पाती हैं, तो बैंक ब्याज की आय पति की आय में जोड़ देगा.अगर पति-पत्नी के बीच तलाक हो और पति को अपनी आय का आधा पत्नी को देना पड़े तो मौजूदा क़ानून के तहत आय क्लब करके आयकर नहीं लिया जाएगा. नाबालिग़ बच्चे की आय को भी क्लबिंग से छूट मिलनी चाहिए क्योंकि फिलहाल एक संतान की ऐसी आय से छूट सिर्फ़ 1500 रुपए प्रतिवर्ष ही है.वेतनभोगी कर्मचारियों को ज़्यादा समस्याएं झेलनी पड़ती हैं. उनके लिए ट्रांसपोर्ट अलाउंस पर आयकर में अधिकतम छूट सिर्फ़ 800 रुपए प्रतिमाह है. इसे बढ़ाया जाना चाहिए. इसी तरह मेडिकल ख़र्चों में फिलहाल 15 हज़ार रुपए सालाना तक ही आयकर छूट है. जबकि पिछले एक दशक में मेडिकल उपचार की क़ीमतें तेज़ी से बढ़ी हैं. इसी तरह बच्चों की शिक्षा का अलाउंस में वेतनभोगियों को सिर्फ़ 100 रुपए प्रतिमाह तक छूट है. लीव ट्रेवल कंसेशन सिर्फ़ चार साल में दो बार ही लिया जा सकता है. इसे हर साल एक बार बढ़ाया जाए.कई वेतनभोगियों को अपने मकान मालिक को किराए के भुगतान के एवज़ में किराए की रसीद या उनका परमानेंट अकाउंट नंबर नहीं मिलता. वित्त मंत्री को इसका समाधान ढूंढना चाहिए. अहम यह है कि निजी कर्मचारियों और सरकारी वेतनभोगियों और मंत्रियों सभी के लिए एक जैसे क़ानूनों पर विचार किया जाए.पिछले कई साल से हाउसिंग लोन पर ब्याज में डेढ़ लाख रुपए तक की ही कटौती की इजाज़त है. आवासीय प्रॉपर्टीज़ की क़ीमतें पिछले दशक में तेज़ी से बढ़ी हैं. इसलिए सरकार को हाउसिंग लोन में ब्याज कटौती में वृद्धि को कम से कम डेढ़ लाख रुपए ढाई लाख रुपए तक बढ़ाना चाहिए.आम करदाता के लिए सेक्शन 80सी के तहत कटौती की सीमा सिर्फ़ एक लाख रुपए तक रखी गई है. बचत और निवेश को प्रोत्साहित करने के लिए सरकार को इसकी सीमा बढ़ाने पर विचार करना चाहिए. इसे एक लाख से पांच लाख रुपए तक ले जाया जा सकता है. पांच से 10 लाख रुपए आय वालों के लिए 80सी में अधिकतम कटौती दो लाख रुपए तक की जानी चाहिए.10 लाख रुपए से ज़्यादा आय वालों के लिए कटौती सीमा तीन लाख रुपए तक रखी जानी चाहिए. ज़्यादा आय वाले लोग ज़्यादा बचत भी पसंद करेंगे.फिलहाल अगर किसी के पास रहने को घर नहीं है और उन्हें हाउस रेंट अलाउंस नहीं मिलता, तो उन्हें किराया खुद अपनी जेब से चुकाना पड़ता है. जबकि आयकर के सेक्शन 80जीजी के तहत आय के चौथाई या अधिकतम 2000 रुपए प्रतिमाह तक ही किराया देने पर आयकर में छूट मिलती है. महँगाई देखते हुए छूट बढ़ाई जानी चाहिए. अच्छा उपाय यह है कि सरकार इसकी ऊपरी सीमा हटा दे और इसे करदाता की आय का चौथाई फ़ीसदी तक ही रहने दे.भारत में बहुत कम करदाता संपत्ति कर चुकाते हैं. अब इसे ख़त्म करने का समय आ गया है क्योंकि इसका राजस्व पर कोई बहुत फ़र्क नहीं पड़ता. संपत्ति कर खत्म करने से काले धन के लेनदेन पर रोक लगेगी और सरकार इसे नियंत्रित कर पाएगी.कुछ अर्थशास्त्रियों ने वित्तमंत्री को विरासत कर लगाने की सलाह दी है. वित्त मंत्रालय को इसे बिल्कुल स्वीकार नहीं करना चाहिए. जब भारत में एस्टेट ड्यूटी अदा करने का चलन था तो कर चोरी बड़े पैमाने पर होती थी. जब 1985 में एस्टेट ड्यूटी खत्म की गई तो काले धन के लेनदेन में भी कमी आने लगी.शेयर से होने वाले शॉर्ट टर्म कैपिटल गेंस पर पहले सिर्फ़ 10 प्रतिशत तक कर था. सरकार को इस पर 15 प्रतिशत नहीं 10 प्रतिशत तक ही कर रखना चाहिए. इसके अलावा स्टॉक मार्केट से होने वाली अलग-अलग तरह की आय जैसे इंट्रा डे ट्रांज़ेक्शंस और फ़्यूचर एंड ऑप्शंस के बारे में सोच साफ़ होनी चाहिए. बड़ी तादाद में वेतनभोगी कर्मचारी शॉर्ट टर्म कैपिटल गेंस पर आयकर दे रहे हैं.कई बार करों की जटिलता के कारण आम करदाता स्टॉक बाज़ार की आय घोषित नहीं करते. अगर स्टॉक मार्केट से होने वाले सभी तरह के लेनदेन को लॉन्ग टर्म और शॉर्ट टर्म में विभाजित करके कर लिया जाए, तो करदाताओं की ज़िंदगी आसान हो जाएगी और वे बड़ी तादाद में स्टॉक मार्केट से आय पर कर अदा करेंगे.आयकर रिटर्न फ़ॉर्म भी आसान बनाया जाना चाहिए. साथ ही रियल एस्टेट के लेनदेन और स्टॉक मार्केट के लेनदेन के लिए लॉन्ग टर्म और शॉर्ट टर्म कैपिटल गेंस की समय सीमा एक ही रखी जानी चाहिए.हाउसिंग सेक्टर में खासकर कैपिटल गेंस के प्रावधान में बदलाव की ज़रूरत है ताकि रियल एस्टेट सेक्टर में निवेश के लिए विशेष न्यायसंगत कर प्रावधान हो सके और आवासीय प्रॉपर्टीज़ में असीमित निवेश को कैपिटल गेंस से बचाया जा सके.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)"
entertainment,"

(कोलकाता की जीत पर पूनम का 'स्टंट')शिवम ने ये बात बीबीसी को बताई. वो पूनम पांडेय के साथ फिल्म 'नशा' से बॉलीवुड में प्रवेश कर रहे हैं.पूनम पांडेय के बारे में शिवम कहते हैं, ""भला कौन होगा जो उन्हें नहीं जानता. जब मुझे पता लगा कि फ़िल्म में मेरी हीरोइन वो होंगी तो मुझे तो ये बात बड़ी दिलचस्प लगी. मुझे लगा ये मेरे करियर के लिए सही होगा.""

(फ़ुटबॉल और पूनम पांडेय)'नशा' के निर्देशक अमित सक्सेना हैं. ये फिल्म एक कम उम्र के लड़के और उससे ज़्यादा उम्र की एक लड़की के प्यार पर आधारित है.शिवम फ़िल्म में पूनम के 18 वर्षीय प्रेमी की भूमिका निभा रहे हैं.शिवम कहते हैं कि उन्हें शुरुआत से ही पता था कि फ़िल्म में इस तरह के कई दृश्य होंगे और इसके लिए वो मानसिक तौर पर पहले से ही तैयार थे. लेकिन फिर भी पहले सीन की शुरुआत में वो नर्वस थे.शिवम कहते हैं, ""पूनम और मेरे बीच जब पहला किस फ़िल्माया जा रहा था तो मैं घबराया हुआ था. लेकिन उसके बाद निर्देशक ने सेट पर हमारे लिए काफ़ी आसान माहौल कर दिया. फिर मुझे कोई तकलीफ़ नहीं हुई.""

पूनम पांडेय के बारे में शिवम कहते हैं, ""ईमानदारी से कहूं तो उनकी जो इमेज मेरे दिमाग़ में थी वो उसके बिल्कुल विपरीत निकलीं. भारतीय टीम के विश्व कप जीतने पर उन्होंने जो अपने कपड़े उतारने की बात कही थी या और भी कई बातें जो उन्होंने पब्लिसिटी के लिए कही थीं वो मुझे पता थीं. लेकिन मैंने उन्हें काफी मिलनसार, समर्पित और एक प्यारी लड़की पाया.""शिवम के मुताबिक पूनम किसी ना किसी वजह से हमेशा सुर्खियों में रहती हैं. और ये बात उनकी फ़िल्म को भी फ़ायदा पहुंचाएगी.'नशा', 26 जुलाई को रिलीज़ होगी.(बीबीसी हिंदी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं)"
entertainment,"फ़िल्म का प्रीमियर लंदन में करने के फ़ैसले को मणि रत्नम सही मानते हैं.वो कहते हैं, “मैं मानता हूं कि भारतीय फ़िल्मों को बाकी दुनिया के सामने पेश करने के लिए लंदन सही जगह है.”मणि रत्नम के साथ ही फ़िल्म के मुख्य कलाकार अभिषेक बच्चन, ऐश्वर्या राय बच्चन और विक्रम ने भी प्रीमियर में हिस्सा लिया.इस मौक़े पर अमिताभ बच्चन भी मौजूद थे. अमिताभ बच्चन ने कहा, “अपने बेटे और बहू के इस ख़ास दिन पर मौजूद रहना हमारे लिए बहुत ही गर्व की बात है.”फ़िल्म के प्रीमियर पर शाहरुख़ ख़ान और गुरिंदर चड्ढा भी मौजूद थे.प्रीमियर से पहले रावण की कास्ट से बीबीसी एशियन नेटवर्क ने एक ख़ास बातचीत की.  इससे पहले भी अभिषेक और ऐश्वर्या ‘ढाई अक्षर प्रेम के’, ‘कुछ न कहो’ और ‘गुरु’ में एक साथ काम कर चुके हैं.ये तीनों ही फ़िल्में इन दोनो की शादी से पहले की हैं, जबकि ‘रावण’ में अभिषेक और ऐश्वर्या ने शादी के बाद पहली बार एक साथ काम किया है.ये पूछे जाने पर कि शादी के बाद एक साथ फ़िल्म करने का अनुभव कैसा था, ऐश्वर्या ने कहा, “हमसे अक्सर ये सवाल पूछा जाता है. हमारे लिए ये फ़र्क बताना बहुत मुश्किल है. हमने शादी के पहले भी एक साथ काम किया है इसलिए हम नहीं कह सकते कि शादी के बाद पहली बार एक साथ कैमरे के सामने कैसा महसूस हुआ. ये बात व्यक्तिगत रिश्तों के बारे में नहीं है.”फ़िल्म हिंदी और तमिल में बनाई गई है. निर्देशक मणि रत्नम मानते हैं कि दो अलग-अलग भाषाओं में फ़िल्म बनाना मुश्किल काम था.मणि कहते हैं, “इसमें बहुत मेहनत लगी. एक भी ग़लती होने का मतलब था उसे दो बार सुधारना.”जहां फ़िल्म के हिंदी संस्करण में विक्रम की सकारात्मक भूमिका है, वहीं तमिल में वो खलनायक बने हैं.विक्रम कहते हैं, “दो अलग-अलग तरह के रोल करना बहुत चुनौतीपूर्ण था. लेकिन मदद के लिए मणि सर हमेशा मौजूद थे. दोनों ही किरदार एक दूसरे से बिल्कुल फ़र्क हैं और इसका श्रेय टीम को जाता है.”"
international,"ये कहना है टेरीज़ा टोल्मी मैकग्रेन का. उनका कहना है कि साठ और सत्तर के दशक में लैनार्क के एक कैथोलिक अनाथालय में वे शोषण का शिकार हुईं. स्कॉटलैंड के लैनार्क में स्माइलम पार्क अनाथालय में टेरीज़ा जब लाई गई थीं तो उनकी उम्र छह साल थी.गुरमीत के स्कूल-कॉलेजों से क्यों भाग रहे छात्र?#100Women: जिसने कामयाबी के लिए लुक बदल डालाटेरीज़ा की आपबीतीशुरू में टेरीज़ा को लगा कि ये अच्छी जगह है जहां खेलने के लिए काफी जगह है.लेकिन जल्दी ही उनका ख्याल गलत साबित हुआ. इसकी शुरुआत तब हुई जब एक नन ने उनके कान जोर से उमेठे और सफ़ाई करने के लिए कहा.टेरीज़ा बताती हैं, ""मुझे लगा कि इसके बाद सब ठीक हो जाएगा.""स्माइलम पार्क के इस अनाथालय में उनके साथ क्या कुछ गुजरा होगा, इसका अंदाजा उन्हीं की इस बात से लगाया जा सकता है, ""आठ साल की उम्र में पादरी ने पहली बार मेरा यौन शोषण किया. मैं बेंचों की सफ़ाई का काम कर रही थी. उसने मुझसे एक कमरे में साथ चलने के लिए कहा.""'जस्टिन बीबर का हमशक्ल' बन किया यौन शोषणबाल यौन शोषण के सवाल पर गिर गई सरकारवो आगे बताती हैं, ""पादरी ने मुझे पुचकारते हुए गोद में बैठने के लिए कहा. लेकिन मैं वहां से चली गई. ऐसी एक और डरावनी घटना मुझे याद आती है जब वो पादरी यही सब कर रहा था और एक नन वहां आ गईं. मुझे लगा कि चलो कोई आया जिसे एहसास होगा कि वहां क्या चल रहा है. लेकिन पादरी पर नाराज़ होने के बजाय वो मुझ पर ही भड़क गईं और मुझे वेश्या कहा. उन्होंने मुझसे वहां से चले जाने के लिए कहा.""लेकिन नन ने टेरीज़ा के साथ जिस तरह से जोर-जबर्दस्ती की, उससे उनकी बांह टूट गई थी जिसका एहसास उन्हें एक दिन बाद हुआ था. टेरीज़ा को सज़ा के तौर पर वो करने के लिए कहा गया जिसे करने के लिए पादरी उन्हें मजबूर कर रहे थे..... वो 15 मिनट जिसने एक पिता की ज़िंदगी बदल दी टेरीज़ा स्माइलम पार्क के अनाथालय में सालों से चले आ रहे शोषण के बारे में बताती हैं. ये सिलसिला तब जाकर थमा जब वे सैकेंडरी स्कूल में पहुंच गईं.लेकिन अनाथालय की नन उन्हें मानसिक रूप से सताने लगीं. टेरीज़ा ने बताया कि उन्हें यूनिवर्सिटी जाने से रोकने के लिए हर तरकीब अपनाई गई, लेकिन वे कामयाब नहीं हो पाए.पर अनाथालय में आने वाले सभी बच्चे टेरीज़ा की तरह बचने में कामयाब नहीं हो पाए.  बीबीसी की एक जांच में पता चला कि इस अनाथालय में मारे गए 400 बच्चों को नज़दीक के कब्रिस्तान में सामूहिक रूप से दफनाया गया था.टेरीज़ा फिलहाल नॉर्वे में एक मनोवैज्ञानिक के तौर पर काम करती हैं और 1981 में इस अनाथालय को बंद कर दिया गया था. (बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक और ट्विटर पर फ़ॉलो भी कर सकते हैं.)"
entertainment,"बात तब और दिलचस्प हो जाती है, जब यह इनकार उनकी अपनी बेटी श्रुति हासन ने किया हो.कमल की आने वाली फ़िल्म 'उत्तम विलेन' में श्रुति ने काम करने से कथित तौर पर मना कर दिया क्योंकि उनके पास डेट्स उपलब्ध नहीं हैं.अब कमल किसी दूसरे नए चेहरे को अपनी फ़िल्म में कास्ट करेंगे.यह फ़िल्म तमिल और कन्नड़ भाषा में बनेगी. फ़िलहाल कमल हासन इसकी स्क्रिप्ट पर काम कर रहे हैं.मुंबई में गुरुवार देर शाम फ़िल्म 'डेढ़ इश्क़िया' का प्रीमियर हुआ. इसमें बॉलीवुड के तमाम लोग और फ़िल्म से जुड़े कलाकार जैसे माधुरी दीक्षित, हुमा क़ुरैशी और अरशद वारसी इकट्ठा हुए.हैरानी की बात तो यह थी कि फ़िल्म से जुड़े एक और मुख्य कलाकार नसीरुद्दीन शाह प्रीमियर में मौजूद नहीं थे.(हुमा की ख़ामोशी)वैसे फ़िल्म के प्रमोशन में भी नसीर ज़्यादा नज़र नहीं आए और उन्होंने साफ़ तौर पर कहा भी कि प्रमोशन करना और ज़्यादा मीडिया से मुख़ातिब होना उनकी फ़ितरत नहीं.'डेढ़ इश्क़िया', शुक्रवार 10 जनवरी को रिलीज़ हुई है.अमिताभ बच्चन के टीवी गेम शो 'कौन बनेगा करोड़पति' को ख़त्म हुए एक अरसा बीत चुका है, लेकिन पाकिस्तान के सबसे बड़े शहर कराची में अब भी एक बड़ी इमारत पर अमिताभ बच्चन के इस शो का पोस्टर लगा हुआ है.इस पोस्टर को अभी तक हटाया नहीं गया है.यहां से गुज़रने वालों को इस विशालकाय होर्डिंग पर दूर से ही बच्चन का चेहरा नज़र आने लगता है.(बीबीसी हिन्दी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)"
international,"ब्रितानी प्रधानमंत्री डेविड कैमरन को लगता है कि विवाहित जोड़ों को टैक्स में रियायत दिया जाना एक सही सामाजिक-आर्थिक फ़ैसला है, चर्च ऑफ़ इंग्लैंड के प्रमुख ने भी इस प्रस्ताव का स्वागत किया है.यह योजना 2015 से लागू हो जाएगी जिसका फ़ायदा चालीस लाख विवाहित जोड़ों को मिलेगा, उन्हें विवाहित होने की वजह से टैक्स में 200 पाउंड यानी तक़रीबन 20 हज़ार रुपए की छूट मिलेगी.राजनीतिक और सामाजिक दृष्टि से आधुनिकता का दावा करने वाले देशों में परंपरावादी मूल्यों पर चलने वालों को किस तरह के समझौते करने पड़ते हैं इसकी मिसाल इस प्रस्ताव में देखी जा सकती है.वैसे तो टैक्स में छूट का उद्देश्य विवाह की संस्था को मज़बूत बनाना है लेकिन इसका लाभ उन 15 हज़ार से अधिक समलैंगिकों को भी देना पड़ रहा है जिन्होंने एक-दूसरे के साथ रहने का इक़रार यानी सिविल पार्टनरशिप की है.ज़ाहिर है, चर्च ऑफ़ इंग्लैंड के प्रमुख और डेविड कैमरन समलैंगिकों में विवाह की संस्था को मज़बूत करने के पक्षधर नहीं होंगे लेकिन क़ानूनन उन्हें टैक्स में छूट के लाभ से वंचित नहीं किया जा सकता.इस प्रस्ताव के सामने आने के बाद पूरे देश में शादी को लेकर एक दिलचस्प बहस छिड़ गई है. एक कॉमेडियन ने कहा कि शादी को बढ़ावा देना है तो शादी करने वालों को टैक्स में छूट देने के बदले बिना शादी किए साथ रहने वाले लोगों पर टैक्स लगाया जाना चाहिए.मेरी एक तुर्क महिला सहकर्मी जिनका हाल ही में तलाक़ हुआ है, उनका कहना है कि सरकार लोगों को 200 पाउंड का प्रलोभन देकर ऐसा काम करने के लिए उकसा रही है जिसके परिणाम की ज़िम्मेदारी सरकार नहीं लेगी.फ़ेसबुक पर एक कमेंट देखने को मिला कि ब्रिटेन में औसत शादी का ख़र्च 10 हज़ार पाउंड है, हर साल 200 पाउंड की छूट मिलेगी, यानी सरकार से शादी का ख़र्चा निकलवाने में ही पचास साल गुज़र जाएँगे.आलोचकों का कहना है कि सरकार ऐसी योजना पर सैकड़ों करोड़ पाउंड क्यों ख़र्च कर रही है जबकि सबको पता है कि सिर्फ़ 200 पाउंड पाने के लिए लोग उन दलीलों को किनारे नहीं कर देंगे जिनकी वजह से शादी एक दुर्लभ घटना हो गई है.मैं पिछले 16 साल से लंदन में रह रहा हूँ और पिछले कुछ सालों से ऐसा सुनाई देना भी बंद हो गया है फलां की शादी होने वाली है, ऐसी हालत में डेविड कैमरन जैसे हर कंज़रवेटिव आदमी की चिंता समझ में आती है मगर भारत के लोगों को फ़िलहाल ऐसी कोई चिंता करने की ज़रूरत नहीं है. (बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)"
international,"जिस तरह के हमले की योजना बन रही है उससे सीरिया किस सीमा तक अपना बचाव कर सकेगा? अमरीकी सैन्य कार्रवाई के ख़िलाफ़ बचाव में सीरिया क्या कदम उठा सकता है?अमरीका, ब्रिटेन और शायद फ्रांस के जिस तरीके के हमले की तैयारी का अंदाजा मिल रहा है उससे प्रतीत हो रहा है कि ये देश अपने युद्धपोतों या पनडुब्बियों से लंबी दूरी के टॉमहैक लैंड-अटैक क्रूजर मिसाइल से हमला करेंगे.फिक्स्ड-विंग एयरक्राफ्ट का भी प्रयोग किया जा सकता है. अगर ऐसा हुआ तो सीरियाई सीमा के बाहर स्थित स्टैंड-ऑफ हथियारों का भी प्रयोग किया जा सकता है. इनसे सीरिया की वायु सीमा के दायरे के बाहर से भी हमला किया जा सकता है. इस स्थिति में सीरिया के लिए इन हमलों का प्रतिरोध करना बहुत ज्यादा मुश्किल हो जाएगा.पूर्व सोवियत संघ से प्राप्त एस-200/एसए-5 गैमन इत्यादि से लैस सीरिया की वायु रक्षा काफी क्षमतावान है. हाल में रूस से मिले एसए-22 और एसए-17 ने सीरियाई वायु सेना को और मजबूत बना दिया है.सीरिया के पास चीन से प्राप्त उच्च क्षमता वाला राडार सिस्टम भी है. यही कारण है कि किसी भी बाहरी हमले की स्थिति में स्टैंड-ऑफ आयुधों का इस्तेमाल ज़रूरी हो जाएगा.हमें याद रखना चाहिए इजराइल पिछले वर्षों में सीरियाई ठिकानों पर कई बार सुरक्षित तरीके से हमला कर चुका है. पश्चिमी देशों की अत्याधुनिक वायुसेना को भी सीरिया की वायुसेना की क्षमता का पूरा अंदाजा है.ये मिसाइलें निश्चित तौर पर एयरक्राफ्ट को मार गिरा सकती हैं, लेकिन युद्धक विमानों के पायलटों के पास भी इनसे बचने की तकनीकें और तरकीबें मौजूद हैं.सीरिया द्वारा रूस से मंगाए गए एस-300 सिस्टम की स्थिति स्पष्ट नहीं है. माना जा रहा है कि ये सिस्टम या तो अभी सीरिया को मिला नहीं है या फिर अभी काम करने लायक स्थिति में नहीं है.जहाँ तक हवाई सुरक्षा की बात है तो सीरिया अमरीका और पश्चिम की नौसेना का जवाब अपने तटीय एंटी-शिपिंग मिसाइल से दे सकता है.सीरिया ने रूस से प्राप्त सुपरसोनिक एंटीशिपिंग मिसाइल 'यखोंत' तैनात कर रखा है. इसे एनएटीओपी सर्किल में एसएस-एन-26 के रूप में जाना जाता है. लेकिन फिर भी टॉमहॉक मिसाइलों वाले युद्ध पोत इनकी पहुँच से बाहर रहेंगे.अगर सीरिया हमलों के ख़िलाफ़ ज्यादा कुछ नहीं कर सकता तो फिर वह उनका जवाब कैसे देगा?एक विकल्प यह है कि विरोधियों के ख़िलाफ़ हमले तेज़ कर दिए जाएं ताकि इस स्थानीय जीत से सीरियाई सेना का मनोबल बढ़ाया जा सके. इससे अमरीका एवं उसके सहयोगियों को भी संदेश दिया जा सकेगा कि असद सरकार पूरी तरह अडिग है.एक विकल्प यह भी हो सकता है कि संघर्ष को बढ़ावा देने के लिए सीरिया तुर्की और जॉर्डन स्थित अमरीकी सेना या इसराइल पर बैलेस्टिक मिसाइलों से हमला कर दे. इस विकल्प को चुनने पर सीरिया को भारी क़ीमत भी चुकानी पड़ सकती है.तुर्की अपनी रक्षा करने में पूरी तरह सक्षम है. जॉर्डन स्थित अमरीकी सेना भी सीरिया का जवाब देने में सक्षम है. इन दोनों देशों के पास पैट्रियट एंटी-मिसाइल रक्षा प्रणाली भी मौजूद है.गृहयुद्ध में सीरिया की सेना को भारी क्षति पहुँची है. इजराइल पर हमला करने पर सीरिया को भारी जवाबी कार्रवाई का सामना करना पड़ सकता है. इससे क्षेत्रीय स्तर पर युद्ध के प्रसार की संभावना बढ़ जाएगी. युद्ध को बढ़ावा देने की नीति न तो दमिश्क के हित में होगी, न ही तेहरान के हित में.सीरिया हिजबुल्लाह जैसे समूहों को अमरीका या पश्चिमी देशों के ख़िलाफ़ हमले तेज़ करने के लिए कह सकता है. इस स्थिति में भी ईरान की आँखें इस पर लगी रहेंगी क्योंकि ईरान अपने परमाणु डोज़ियर को लेकर पश्चिमी देशों के सामने आ सकता है तो वह हिज्बुल्लाह को बढ़ावा देने को लेकर सतर्क रहेगा.राष्ट्रपति असद का साथ देकर हिज्बुल्लाह की भी मुश्किल बढ़ सकती है. हो सकता है कि वो सोचे कि उसके पास पहले से ही कई समस्याएँ हैं इसलिए बेहतर है कि वो अपनी शक्ति को बचा कर रखे.(बीबीसी हिन्दी के एंड्रॉएड ऐप के लिए यहां 

क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)"
entertainment,"पढ़िए: 'मदर इंडिया' पर विद्या बालनइससे पहले शाहरुख खान ने अमिताभ की 'डॉन' और ऋतिक रोशन ने 'अग्निपथ' के रीमेक में काम किया था. 'ज़ंजीर' के रीमेक की शूटिंग चल रही है. 'दो और दो पांच', 'सत्ते पे सत्ता' और 'दीवार' के रीमेक खरीदे जाने की बात चल रही है.हाल के सालों में बॉलीवुड में कई पुरानी फ़िल्मों के रीमेक बने हैं, लेकिन रीमेक के इस बाज़ार में सबसे ज़्यादा मांग अमिताभ बच्चन की फ़िल्में की है. भला ऐसा क्यों ?'अग्निपथ' का रीमेक बनाने वाले निर्देशक करण मल्होत्रा कहते हैं, ""अमिताभ बच्चन भारत के सबसे बड़े सितारे हैं. हम सभी लोग उन्हें देखकर बड़े हुए हैं. हर कोई ख़ुद को उनसे जोड़ सकता है. इस वजह से उनकी फ़िल्मों के रीमेक की सबसे ज़्यादा मांग होती है.""पढ़िए: क्या 'हिम्मतवाला' से बनीं श्रीदेवी स्टारअमिताभ के क़रीबी दोस्त और 1978 की उनकी सुपरहिट फ़िल्म 'डॉन' के निर्देशक चंद्रा बारोट कहते हैं, ""अमिताभ पिछले 40 साल से लोगों से जुड़े हुए हैं. उन्होंने हर दौर में अपने आपको ढाला हुआ है. हर पीढ़ी का दर्शक उनसे जुड़ा हुआ है. बाकी सितारों के साथ ये बात नहीं है. इसलिए अमित की फ़िल्मों के रीमेक में हर किसी की दिलचस्पी होती है.""पढ़िए: आवारा की 'रीमेक''आखिरी रास्ता' और 'अंधा कानून' के रीमेक अधिकार ख़रीदने वाली पैन इंडिया कंपनी के पास अमिताभ बच्चन की कई फ़िल्मों के वीडियो अधिकार हैं जिन्हें वो कई सैटेलाइट चैनलों को बेचती है.पैन इंडिया के सीएमडी जयंतीलाल गाढा कहते हैं, ""अमित जी की फ़िल्में जितनी बार भी टीवी पर दिखाई जाती हैं उन्हें ज़बरदस्त प्रतिक्रिया मिलती है. टीवी चैनलों के लिए वो हमेशा फ़ायदे का सौदा साबित होती हैं. अमिताभ बच्चन नाम, इतना बड़ा ब्रांड है कि हर कोई इससे जुड़ना चाहता है. इसलिए वो रीमेक के बाज़ार के भी शहंशाह हैं.""करण मल्होत्रा भी इस बात से इत्तेफ़ाक़ रखते हैं. 

पढ़िए: 'अग्निपथ' के रीमेक पर करण जौहर)वो कहते हैं, ""टीवी पर हम उनकी वो फ़िल्में देखकर भी भरपूर लुत्फ़ उठाते हैं जो उस दौर में सफल नहीं रहीं. 'तूफ़ान' और 'जादूगर' जैसी फिल्मों को देखते हैं और फिर उनकी कॉपी करते हैं. किसी भी प्रोड्यूसर से आप रीमेक की बात करो और सिर्फ अमिताभ की फ़िल्म का नाम बस ले लो. वो फ़ौरन तैयार हो जाता है.""हालांकि फ़िल्मकार मानते हैं कि अमिताभ की फ़िल्मों के 

रीमेक बनाते वक़्त इस बात का ख़्याल रखना ज़रूरी है कि नई फ़िल्म में हीरो के किरदार को थोड़ा बदल दिया जाए. वरना लोग उसे अमिताभ के किरदार से तुलना के तौर पर देखेंगे और ये बात नई फ़िल्म के लिए हानिकारक साबित होगी.करण मल्होत्रा कहते हैं, ""मेरे लिए पुरानी 'अग्निपथ' के अमिताभ भगवान की तरह थे. वो 'लार्जर दैन लाइफ' किरदार थे. वहीं मैंने अपनी 'अग्निपथ' में उस किरदार को थोड़ा अंडरडॉग बनाया, जिसे ऋतिक ने निभाया. मेरी 'अग्निपथ' का विजय दीनानाथ चौहान मेरा दोस्त था.""हालांकि अमिताभ की हर फ़िल्म का रीमेक कामयाब हो, ऐसा भी नहीं है. 

पढ़िए: दूसरी पारी में ऋषि कपूरख़ुद अमिताभ बच्चन ने अपनी ही सुपरहिट फिल्म 'शोले' के रीमेक में काम किया था, जिसका निर्देशन रामगोपाल वर्मा ने किया था. फ़िल्म का नाम था 'रामगोपाल वर्मा की आग' और ये बॉक्स ऑफिस पर बुरी तरह नाकाम रही.चंद्रा बारोट मानते हैं कि फ़िल्म चाहे किसी की भी हो, रीमेक उन्हीं फ़िल्मों का बनना चाहिए जो लोगों के दिमाग़ में बसी हों.लेकिन कई फ़िल्मकारों और विशेषज्ञों का मानना है कि भले ही रीमेक ज़्यादा अच्छा व्यवसाय करें लेकिन लोग कुछ समय बाद पुरानी फ़िल्मों को ही याद रखते हैं.(बीबीसी हिंदी के 

एंड्रॉएड ऐप के लिए आप 

यहां क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं)"
international,"लेकिन अब टापुओं का ये छोटा सा समूह 'फिर से उग आया' है. ये साल 1905 की बात है. एक ताक़तवर समुद्री तूफ़ान में नाडिक्डिक अटोल द्वीप के लगभग सभी लोग मारे गए थे. हालांकि इस हादसे में वहाँ दो लोगों की जान बच गई थी.

(रेत के तूफान का खतरा)नाडिक्डिक अटोल मार्शल आईज़लैंड का एक हिस्सा है. तूफ़ान के बाद इस टापू का ज़्यादातर ज़मीनी हिस्सा पानी में डूब गया था. लेकिन मालूम पड़ता है कि ये द्वीप अब वापस उभरकर अस्तित्व में आ गए हैं.

न्यूज़ीलैंड हेराल्ड की रिपोर्ट के मुताबिक़ फिर से उग आए इन द्वीपों में से एक पर पूरी तरह से वनस्पतियाँ मौजूद हैं और अब ये पूरे वजूद के साथ अस्तित्व में आ गए हैं. इसी तरह के कुछ और भी द्वीप वापस उभर कर आए हैं.यूनिवर्सिटी ऑफ़ ऑकलैंड के डॉक्टर मुरे फ़ोर्ड कहते हैं, ""तूफ़ान ने बेशक इन द्वीपों पर बड़ी मात्रा में गाद और प्रवाल भित्तियां डाल दी होगी. इन्हीं चीज़ों ने इन द्वीपों को फिर से उभरने में मदद की है.""

(हेयान का खतरा)

एनज़ेड सिटी की वेबसाइट का कहना है कि इन द्वीपों की तस्वीरें साल 1945 से ही ली जाती रही हैं और इससे पता चलता है कि निर्जन द्वीपों पर बीते सात दशकों में इनके तक़रीबन एक चौथाई हिस्से पर वनस्पतियाँ उग आई हैं.वैज्ञानिकों का कहना है कि समुद्र का जलस्तर बढ़ने से प्रशांत महासागर में छोटे छोटे द्वीपों पर ख़तरा मंडरा रहा था लेकिन इस नए रुझान की अपने में एक बड़ी अहमियत है.डॉक्टर फ़ोर्ड कहते हैं, ""इससे पता चलता है कि ताक़तवर तूफ़ान किसी द्वीप को तबाह भी कर सकते हैं और इनके वापस उभरकर आने के हालात का रास्ता भी बना सकते हैं.""(बीबीसी मॉनिटरिंग दुनिया भर के टीवी, रेडियो, वेब और प्रिंट माध्यमों में प्रकाशित होने वाली ख़बरों पर रिपोर्टिंग और विश्लेषण करता है. आप क्लिक करें 

बीबीसी मॉनिटरिंग की खबरें 

ट्विटर और 

फ़ेसबुक पर भी पढ़ सकते हैं.)(बीबीसी हिन्दी के 

एंड्रॉएड ऐप के लिए आप 

यहां क्लिक कर सकते हैं. आप हमें 

फ़ेसबुक और 

ट्विटर पर फ़ॉलो भी कर सकते हैं.)"
science,"करीब पांच हज़ार बच्चों पर किए गए इस अध्ययन में अंग्रेजी, गणित और विज्ञान विषय की परीक्षा और कसरत के बीच में संबंध पाया गया.अध्ययन के मुताबिक 17 मिनट तक कसरतकरने पर लड़कों और 12 मिनट तक कसरत करने पर लड़कियों के प्रदर्शन में सुधार देखा गया.स्ट्रैथक्लाइड और डूंडी यूनिवर्सिटी के शोधकर्ताओं द्वारा किए गए अध्ययन में पाया गया कि कसरत के कारण विज्ञान विषय में लड़कियों का प्रदर्शन विशेषकर बेहतर हुआ.अध्ययनकर्ताओं के मुताबिक इस अध्ययन से लिंग भेद के कारण कसरत का दिमाग पर अलग-अलग असर पड़ने का भी पता चलता है.जिन बच्चों ने नियमित कसरत की, उन्होंने न केवल 11 साल की उम्र में बल्कि 13 और 16 साल की उम्र में भी परीक्षाओं में बेहतर प्रदर्शन किया.किशोरों को हर रोज़ एक घंटे तक शारीरिक गतिविधि करने का सुझाव दिया जाता है लेकिन अधिकतर किशोर इससे काफी कम कसरत करते हैं.शोधकर्ताओं ने अनुमान लगाया है कि अगर किशोर हर रोज 60 मिनट तक कसरत करते तो उनका प्रदर्शन कितना बेहतर होता.उन्होंने दावा किया कि 15 मिनट तक कसरत करने के कारण किशोरों का प्रदर्शन एक चौथाई ग्रेड बेहतर हुआ. ऐसे में यह संभव है कि अगर किशोर हर रोज़ एक घंटे तक कसरत करते तो उनके प्रदर्शन में पूरे एक ग्रेड का सुधार होता.अध्ययन करने वाले दल में शामिल डूंडी यूनिवर्सिटी के डॉ. जोइस बोथ ने कहा, ''शारीरिक गतिविधियां स्वस्थ रहने के साथ-साथ अन्य चीज़ों के लिए भी ज़रूरी हैं. माता-पिता, नीति निर्माताओं और शिक्षा से जुड़े लोगों के लिए ये नतीज़े काफी मायने रखते हैं.''ब्रिटेन के जर्नल स्पोर्ट्स मेडिसीन में छपे इस अध्ययन में शोधकर्ताओं ने कहा है कि इस बारे में आगे होने वाले अध्ययन के नतीज़ों से सार्वजनिक स्वास्थ्य और शिक्षा नीति पर असर पड़ सकता है.(बीबीसी हिन्दी के एंड्रॉएड ऐप के लिए यहां 

क्लिक करें. आप करें 

फ़ेसबुक और 

ट्विटर पर भी फ़ॉलो कर सकते हैं.)"
science,"अध्ययनकर्ताओं का अनुमान है कि बिल्लियां हर वर्ष 1.4 से 3.7 अरब पक्षियों और 6.9 से 20.7 अरब स्तनपायी जानवरों की मौत के लिए ज़िम्मेदार होती हैं.नेचर कम्यूनिकेशंस पत्रिका के एक लेख में वैज्ञानिकों ने बताया है कि भटकी हुई और जंगली बिल्लियां सबसे ज़्यादा जानवरों को मारती हैं.लेकिन उन्होंने ये भी कहा कि पालतू बिल्लियों से भी पक्षियों और जानवरों को खतरा होता है और पालतू बिल्लियों के मालिकों को इस खतरे को कम करने के लिए और ज्यादा कदम उठाने चाहिए.अध्ययनकर्ता इस नतीजे पर पहुंचे हैं कि अमरीका में सड़क दुर्घटनाओं, इमारतों से टकराने और ज़हर की वजह से मरने वाले जानवरों की तुलना में बिल्लियों के पंजों से मरने वाले जानवरों की संख्या ज़्यादा है.पालतू बिल्लियां का स्थानीय वन्यजीवन को मारने के सबूत कई द्वीपों पर मिलते हैं और इन्हें दुनिया भर में 33 प्रजातियों के विलुप्त होने के लिए ज़िम्मेदार माना गया है.लेकिन मुख्य भूभाग पर इनके प्रभाव के सबूत जुटाना ज्यादा मुश्किल रहा है.इस बारे में और जानकारी के लिए स्मिथसोनियन कॉन्ज़र्वेशन बायोलॉजी इंस्टीट्यूट (एससीबीआई) और अमरीकी मत्स्य और वन्यजीवन सेवा के शोधकर्ताओं ने बिल्लियों की हिंसक प्रवृति पर नज़र डालने वाले पुराने अध्ययनों का पुनरीक्षण किया.शोधकर्ताओं के विश्लेषण में ये सामने आया कि बिल्लियाँ, पुराने अध्ययनों में दिए गए आंकड़ों से कहीं ज़्यादा जानवरों की मौतों के लिए ज़िम्मेदार थीं- पुराने अनुमानों की तुलना में बिल्लियों ने चार गुना ज़्यादा पक्षियों को मारा था.अमरीकन रॉबिन जैसे अमरीका के मूल पक्षी और स्तनपायी जीवों में चूहे, छछूंदर, मूस, गिलहरी और खरगोशों को बिल्लियों से सबसे ज़्यादा खतरा था.एससीबीआई के डॉक्टर पीट मारा का कहना था, ""हमारा अध्ययन इस ओर संकेत देता है कि बिल्लियां अमरीकी वन्यजीवन के लिए सबसे बड़ा ख़तरा हैं.""उन्होंने आगे कहा, ""हम उम्मीद करते हैं कि हमारे शोध में जो इतनी बड़ी तादाद में वन्यजीवों की मौत की बात सामने आई है उससे कुछ बिल्ली मालिक अपनी बिल्लियों को अंदर रखने की ज़रूरत को समझेंगे और नीतिनिर्धारकों, वन्यजीवन से जुड़े वैज्ञानिकों व अन्य लोग सचेत हो जाएंगे."""
entertainment,"क्या बॉलीवुड में ऐसे शब्दों का प्रचलन आम हो गया है? क्यों गानों में ऐसे स्तरहीन शब्दों का इस्तेमाल होता है?अभिनेत्री माधुरी दीक्षित से जब इस पर राय मांगी गई, तो वह बोलीं, ""1993 में मेरी फ़िल्म 'खलनायक' के गाने 'चोली के पीछे' पर भी ख़ूब हंगामा मचा था. लोगों ने बड़ा विरोध किया. लेकिन जब फ़िल्म में लोगों ने इसे देखा, तो सब शांत हो गए. गाने का प्रस्तुतीकरण लोगों को बड़ा पसंद आया और जिन्होंने इसका विरोध किया था, वह भी ताली बजा-बजाकर इस पर नाचने लगे.""('टीवी पर पसंद नहीं महिलाओं का मौजूदा प्रस्तुतिकरण')माधुरी बोलीं कि गाने को पर्दे पर पेश कैसे किया जाता है, यह बहुत अहम बात है. अगर इसे अच्छी तरह से, बिना किसी भौंड़ेपन के पेश किया जाए, तो लोगों को तक़लीफ़ नहीं होगी.हालांकि माधुरी मानती हैं कि मौजूदा दौर में अच्छा लिखने वालों की काफ़ी कमी है. अपनी आने वाली फ़िल्म 'डेढ़ इश्क़िया' के प्रमोशन पर पत्रकारों से बातचीत में माधुरी बोलीं, ""हमें अच्छे लेखक और अच्छे गीत लिखने वाले चाहिए. तब स्थिति बेहतर होगी.""वैसे नए दौर से माधुरी को कोई शिक़ायत नहीं है. बल्कि वह इसे पहले से बेहतर मानती हैं.माधुरी के मुताबिक़, ""अब हम पहले से कहीं ज़्यादा अनुशासित हैं. वरना पहले तो यह भी होता था कि हम मेकअप करके सेट पर तैयार हैं, लेकिन शूटिंग शुरू नहीं हो पा रही है क्योंकि संवाद लेखक, सेट पर संवाद लिख रहा होता था. अब सब कुछ योजनाबद्ध तरीक़े से होता है. हमें सब तैयार मिलता है. शूटिंग वक़्त पर ख़त्म हो जाती है.""शादीशुदा होने के बावजूद माधुरी परिवार और करियर में कैसे सामंजस्य बिठा रही हैं, इसके जवाब में वह कहती हैं, ""मैं कोई अनोखा काम तो नहीं कर रही हूं. हर कामकाजी महिला ऐसा करती है. घर का काम भी संभालती है, दफ़्तर भी जाती है. इसमें मैं क्या अलग कर रही हूं.""माधुरी फ़िल्मों में अपनी दूसरी पारी शुरू करने से पहले अपने पति और बच्चों के साथ अमरीका में रह रही थीं.वहां और मुंबई की ज़िंदगी में अंतर के बारे में उन्होंने बताया कि अमरीका में वह बेरोक-टोक कहीं भी आती-जाती रहती थीं. कोई उन्हें नहीं पहचानता था, लेकिन मुंबई में यह नहीं हो पाता. मगर उन्होंने कहा कि वह मुंबई को हमेशा सबसे ज़्यादा पसंद करती हैं.माधुरी की फ़िल्म 'डेढ़ इश्क़िया', 10 जनवरी को रिलीज़ हो रही है, जिसमें नसीरुद्दीन शाह, अरशद वारसी और हुमा क़ुरैशी की अहम भूमिका है.माधुरी मौजूदा दौर के निर्देशकों में से ज़ोया अख़्तर, अभिनव कश्यप और राजकुमार हीरानी के साथ काम करना चाहती हैं.(बीबीसी हिंदी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)"
science,"'मैपिंग ह्यूमन जेनेटिक हिस्टरी इन एशिया' नामक एक अध्ययन के मुताबिक़ हज़ारों साल पहले अफ्रीका से लोग भारत आए और फिर यहाँ से चीन और दूसरे एशियाई देशों तक पहुँचे.ये चौंकाने वाली जानकारी 10 एशियाई देशों की ओर से मानव वंशानुगत इतिहास के अध्ययन में हुआ है.दस देशों की वैज्ञानिकों की टीम में भारतीय वैज्ञानिक भी शामिल थे.काउन्सिल ऑफ़  साइंटिफिक  एंड  इंडस्ट्रियल   रिसर्च (सीएसआईआर) के महानिदेशक समीर ब्रह्मचारी ने पत्रकारों को बताया कि पूर्वी एशियाई देशों के ज़्यादातर लोगों के पूर्वज दक्षिण भारत से ही हैं.बीबीसी से हुई बातचीत में दिल्ली स्थित इंस्टिट्यूट ऑफ़ जेनोमिक्स एंड इंटिग्रेटिव बायोलॉजी के निदेशक राजेश गोखले ने इस  नए सर्वेक्षण के पुख्ता होने की बात स्वीकार की.विज्ञान जगत के मशहूर साइंस जर्नल में भी इस रिपोर्ट को प्रमुखता से छपा गया है. इस सर्वेक्षण से पता चला है की क़रीब एक लाख साल पहले लोग समुद्र के किनारे चलते-चलते भारत पहुँचे और फिर भारत से वे दक्षिण और पूर्वी  एशिया की तरफ गए.अहम कड़ीमदुरै कामराज यूनिवर्सिटी में मानव जीन पर सालों से शोध कर रहे डॉ आरएन पिच्च्पन ने इस शोध पर कहा, ""हमारे शोध में ये पता चल गया था कि दक्षिण भारत  का इलाक़ा लोगों के कई और इलाक़ों में जाने के लिए एक अहम कड़ी था. वजह था यहाँ पर पनपने का अनुकूल वातावरण.""उनका कहना है कि उनके शोध से ये बात भी उजागर हुई कि लोग अफ्रीका से यहाँ पर आने के बाद पूर्वी एशिया और यहाँ तक की ऑस्ट्रेलिया की तरफ भी फैले.उन्होंने बताया, ""मेरे हिसाब से ये बात कोई सत्तर हज़ार साल पहले की तो होगी ही, तो ज़ाहिर है अगर ये नया अध्ययन कहता है कि भारतीय चीनियों के पूर्वज हैं, तो बिल्कुल हो सकता है.""वैज्ञानिकों के मुताबिक़ इस नए शोध से मानव आबादी की पलायन प्रवृत्ति  के इतिहास को समझने और दवाओं के अनुसंधान में काफ़ी मदद मिलेगी."
international,"चीन के सरकारी टेलीविज़न 'चाइना सेंट्रल टेलीविज़न' और समाचार एजेंसी 'शिन्हुआ' से आ रही रिपोर्टों के अनुसार चांगकिंग में कम्युनिस्ट पार्टी के आंतरिक मामलों की निगरानी रखने वाली इकाई ने उस सेक्स वीडियो मामले को न्यायकि विभाग को सौंप दिया है जिसकी वजह से 11 अधिकारियों को बर्खास्त कर दिया गया था.दरअसल चांगकिंग जिले के पार्टी सचिव ले जंगफू को उस वीडियो के लीक हो जाने के बाद बर्खास्त कर दिया गया जिसमें उन्हें होटल के एक कमरे में युवा लड़की के साथ सेक्स करते हुए फिल्माया गया था.इस वीडियो के स्टिल भी लिए गए थे और ऐसी रिपोर्टें है कि साल 2008 में इस वीडियो से ये स्टिल लिए गए थे.साउथ चाइना मोर्निंग पोस्ट की रिपोर्ट के मुताबिक चांगकिंग की पुलिस ने इस वीडियो में फिल्माई गई महिला को वसूली के आरोप में गिरफ्तार किया है. लेकिन इस महिला का कहना है कि एक स्थानीय निर्माण कंपनी ने उनकी सोच में परिवर्तन किया और उन्हें एक अधिकारी के साथ सेक्स करने और उसे गुप्त तरीके से रिकॉर्ड करने के लिए कहा गया ताकि कंपनी उसका फायदा उठा सके.इस बीच इन तस्वीरों का पर्दाफाश करने वाले बीजिंग के पत्रकार चू रुइफेंग ने सरकारी मीडिया को बताया है कि ये वीडियो चांगकिंग पुलिस के पास हैं.एक साझात्कार में चू रुइफेंग ने कहा है कि उनके पास अधिकारियों के और टेप हैं और उन्होंने ये टेप चोंगकिंग पुलिस को देने से इनकार कर दिया है. उन्होंने पुलिस पर आरोप लगाया है कि वो भ्रष्ट अधिकारियों को बचाने के लिए इन्हें दबाने की कोशिश कर रही है.चाइना सेंट्रल टेलीविज़न पर आने वाली रिपोर्ट के मुताबिक भ्रष्टाचार के एक दूसरे मामले में शान्शी में काम करने वाले पूर्व बैंकर गोंग आईआई की संपति, एक ऑडी कार को बीजिंग पुलिस ने जब्त कर लिया है.गोंग ने राजधानी में धोखाधड़ी करके 41 संपतियां ख़रीदी जिसके बाद उन्हें कथित तौर पर 'एलडर सिस्टर ऑफ प्रोपर्टी'का उपनाम भी दे दिया था.इस बीच कई मीडिया संस्थान उस आरोप पर चुप्पी साधे हुए जिसमें चीनी हैकरों के ' द न्यूयॉर्क टाइम्स'और 'द वॉल स्ट्रीट' पर हमला करने का आरोप लगाया गया था.हालांकि चीन के विदेश और रक्षा मंत्रालय ने इन आरोपों का खंडन किया था.चाइना सेट्रल टेलीविज़न के मुताबिक चीन में कई भागों में प्रदूषण की वजह से छाई चादर छटने लगी है.लेकिन ग्लोबल टाइम्स की रिपोर्ट के मुताबिक वहां बारिश की वजह से गुरुवार को 2000 दुर्घटना हुई हैं.इकॉनॉमिक इन्फोरमेशन डेली में छपी रिपोर्ट के मुताबिक तेल कंपनियां भी विवाद के केंद्र में हैं हालांकि सरकारी तेल कंपनी सिनोपेक के प्रमुख ने तेल की गुणवत्ता के मानको को प्रदूषण के लिए जिम्मेदार बताया है.(बीबीसी मॉनिटरिंग दुनिया भर के टेलीविजन, रेडिया, वेब और प्रिंट माध्यमों में प्रकाशित होने वाली ख़बरों का विश्लेषण करता है.)"
india,"समुद्रतट पर स्थित रायगढ़ के ज़िला मुख्यालय अलीबाग़ से दस किलोमीटर दक्षिण में है नागांव. एक ज़माने में ये मछुआरों का नया गाँव था. नागांव अब पुराना पड़ गया है. उसे नई शक़्ल देने के लिए बिल्डर पहुँच गए हैं. प्लॉट बेचे जा रहे हैं.एक गांव वाले का कहना था कि इस तरह तो कुछ दिन में समूचा नागांव बिक जाएगा. पहले नागांव के सारे मकान एक मंज़िला थे. पूरी बस्ती मछुआरों की थी, जो अब तट से निकटता के बावजूद अपने घरों से दूर धकेले जा रहे हैं.ख़परैल की छतों वाले कुछ कच्चे, कुछ पक्के मकान अपना वजूद बचाने की कशमकश में हैं. पुराने घरों की जगह नए आलीशान मकानों ने ले ली है. जिनकी खिड़कियाँ समंदर में झांकती हैं. हालांकि अभी अधिकतर नए मकानों में लोग रहने नहीं आए हैं. ये उनकी साप्ताहिक सैरगाह है.बड़े मकान शायद मछुआरों की पहुँच और उनके सपनों से बाहर हैं. उनकी ज़मीन उन्हीं को बेच देने के प्रयास होर्डिंग और पोस्टरों के रूप में गाँव की सड़कों पर दिखते हैं. सपने सिमटकर वन बीएचके अपॉर्टमेंट हो गए हैं. गुरुवार को नागांव में साप्ताहिक हाट लगता है. लगभग एक हज़ार की मूल आबादी वाला पूरा नागांव एक एकड़ के बाज़ार में सिमट आता है.रोज़मर्रा की चीज़ें, अनाज़, मसाले, दाल, फल सब्ज़ियाँ और मछलियाँ ग्राहक ढूंढ़ती हैं. अलीबाग अपने सफ़ेद प्याज़ के लिए मशहूर है, जिसे आयुर्वेद में उसके औषधीय गुणों के लिए उपयोगी बताया गया है.एक स्थानीय गाँव खंडाले के नाम पर इस प्याज़ का नाम खंडाले कांदा है.खंडाले कांदा का स्वाद सामान्य प्याज़ से अलग होता है और जोड़ों का दर्द मिटाने के लिए इसका उपयोग किया जाता है. समुद्र का किनारा हो और मछलियाँ न हों, कैसे हो सकता है. साप्ताहिक बाज़ार में ताज़ा मछलियों के अलावा सूखी मछलियाँ भी बिकती हैं, जिन्हें महीने भर तक रखा जा सकता है.इस बाज़ार में इनकी कीमत 200 रुपए से लेकर 1200 रुपए किलो तक है.जितनी तरह की मछलियाँ बाज़ार में मिलती हैं, स्थानीय लोग सबके नाम जानते हैं. उन्हें नाम लेकर पुकारा जाता है. दो ख़ास मछलियाँ सोढ़ा और सुरमई हैं. सोढ़ा सबसे महंगी 1200 रुपए किलो है जबकि सुरमई 400 रुपए किलो बिकती है. सूखी मछलियों की आँखें भले कुछ न देख पाती हों लेकिन उन्हें बेचने वालों की आँखों में सपने होते हैं.उम्मीद होती है कि शाम तक या फिर अगले गुरुवार के हाट तक ज़िंदगी आसानी से कट जाएगी. दुनिया की तरह साप्ताहिक हाट भी सबको एक नज़र से नहीं देखता. कुछ होते हैं जिन्हें वो मालामाल कर देता है जबकि कुछ दूसरों के लिए ये साप्ताहिक संघर्ष है.किशनी नानेश्वर हर महीने 40,000 तक कमा लेती हैं और उनके पाँचों बच्चों स्कूल जाते हैं. दस क़दम दूर बैठी एक बूढ़ी औरत शायद किशनी की तरह भाग्यशाली नहीं है. उनकी बिक्री कम होती है. लेकिन पैसे तो चाहिए ही इसलिए वो अपना फोटो खींचने के बदले 90 रूपए माँगती है. क्या सोचकर 100 तक नहीं पहुँची, वही जानें.पूरे देश में चुनावों का रंग है लेकिन नागांव में चुनाव को लेकर न फूलों वाली रंगत है ना खुशबू.उनसे अपनी ज़िंदगी ही नहीं संभलती, मुल्क़ तो बहुत बाद में आता है. शायद यही वजह है कि चुनावों पर यहाँ कोई बात नहीं करता.(बीबीसी हिन्दी के एंड्रॉएड ऐप के लिए आप 

यहां क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं.)"
sport,"दूसरे सेमीफाइनल में गुरुवार को कार्डिफ में भारत का सामना श्रीलंका से होना है.इंग्लैंड के खिलाड़ियों ने प्रभावशाली गेंदबाजी और उम्दा क्षेत्ररक्षण के दम पर दक्षिण अफ्रीका को खेल के हर क्षेत्र में पीछे छोड़ दिया.टॉस जीतने के बादइंग्लैंड ने मेहमान टीम को पहले 39 ओवरों में महज़ 175 रनों पर ढेर किया और फिर जोनाथन ट्रॉट और जोए रूट की उम्दा बल्लेबाजी की बदौलत ये लक्ष्य सिर्फ तीन विकेट के नुकसान पर 38वें ओवर में ही हासिल कर लिया.जोनाथन ट्रॉट ने नाबाद 82 और जोए रूट ने 48 रन बनाए.ट्रॉट ने अपनी पारी के दौरान 84 गेंदों पर 11 चौके लगाए जबकि रूट ने 71 गेंदों का सामना करते हुए सात चौके लगाए.इससे पहले, जेम्स ट्रेडवेल, स्टुअर्ट ब्रॉड और जेम्स एंडरसन की धारदार गेंदबाजी के दम पर इंग्लैंड ने एक समय 80 रन के कुल योग पर ही दक्षिण अफ्रीका के आठ विकेट झटक लिए थे.लेकिन इसके बाद डेविड मिलर के नाबाद 56 और क्लीनवेल्ट की 43 रनों की पारी ने नौवें विकेट के लिए 95 रन जोड़कर टीम को मुश्किल से निकाल लिया और इस तरह मेहमान टीम 175 रन बनाने में सफल रही.दक्षिण अफ्रीका के चार प्रमुख बल्लेबाजों सहित कुल सात बल्लेबाज दहाई का आंकड़ा भी नहीं छू सके और सम्मिलित रूप से मात्र आठ रनों का योगदान दे सके.इंग्लैंड की ओर से ब्रॉड और ट्रेडवेल ने तीन-तीन विकेट चटकाए जबकि एंडरसन को दो विकेट और फिन एक विकेट मिला.(बीबीसी हिन्दी के 

एंड्रॉएड ऐप के लिए आप यहाँ क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं.)"
international,"इस दौरान बराक ओबामा ने पहले काले अमरीकी राष्ट्रपति के अलावा एक बेहतरीन वक्ता और पारिवारिक शख़्स के तौर पर अपनी पहचान को और मजबूत किया.देखिए कुछ तस्वीरें, जो उनकी पर्सनल और प्रोफ़ेशनल लाइफ से हैं और उनके बारे में एक कहानी बयां करती हैं. (बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक और ट्विटर पर फ़ॉलो भी कर सकते हैं.)"
science,"लेकिन विश्व स्वास्थ्य संगठन (डब्बल्यूएचओ) ने आगाह किया है कि पैसों की कमी इस सुधरती स्थिति के आड़े आ रही है.संयुक्त राष्ट्र महासचिव बान की मून ने कहा है कि संतोष करके बैठने की गुंजाइश नहीं है.डब्ल्यूएचओ के मुताबिक टीबी के ख़िलाफ़ लड़ाई में नए आँकड़ें एक अहम पड़ाव है. दुनिया की एक तिहाई आबादी टीबी से संक्रमित है. हालांकि इस कारण कम ही लोग बीमार पड़ते हैं.2003 में इस बीमारी से मरने वालों की संख्या 18 लाख पहुँच गई थी लेकिन 2010 में ये 14 लाख रही.पैसे की कमीविश्व स्वास्थ्य संगठन के अनुसार चीन में काफ़ी सुधार हुआ है जहाँ 1990 से लेकर 2010 के बीच मृत्य दर अस्सी फ़ीसदी घटी है.एचआईवी संक्रमण के कारण कीनिया और तनज़ानिया में टीबी संक्रमण भी काफ़ी बढ़ गया था लेकिन पिछले दशक में वहाँ भी टीबी के मामलों में गिरावट आई है.स्थिति में सुधार को बरकरार रखने के लिए पर्याप्त पैसे की ज़रूरत है. डब्ल्यूएचओ ने कहा है कि आगे कई चुनौतियाँ हैं, ख़ासकर 2012 में एक अरब डॉलर धनराशि की कमी है.एक चुनौती है टीबी को वो रूप जिस पर विभिन्न तरह की दवाओं का असर नहीं होता. एक नए टेस्ट के आने से इसका पता चलना आसान होता जा रहा है लेकिन टीबी के इस रूप से संक्रमित कम लोगों का ही इलाज हो पाता है."
india,"बेटी को दुल्हन बनते देखना हर पिता का सपना होता है लेकिन हरि सिंह शायद पहले पिता होंगे जो बेटी की शादी के पहले मरने की ख्वाहिश रखते हैं. पिछले 23 साल से हरि सिंह एचआईवी से खुद लड़े, समाज से लड़े और हर मोर्चे पर जीते भी लेकिन बेटी के ससुराल वालों के सामने हार गए. 2013 में हरि सिंह ने अपनी बेटी की शादी धूमधाम से की लेकिन शादी के चार महीने बाद लड़की के ससुराल वालों को पता चला कि बहू के पिता एचआईवी पॉजिटिव हैं तो उनकी बेटी को घर से निकाल दिया जबकि हरि सिंह की बेटी एचआईवी निगेटिव है. हरि सिंह को 1994 में पहली बार पता चला कि वो एचआइवी पॉजिटिव हैं. उस दिन से आज तक हरि सिंह दवाइयों पर जिंदा है. बीबीसी से बात करते हुए हरि सिंह पूरे वाकये को जस का तस दोहराते हैं. उन दिनों को याद करते हुए हरि सिंह कहते हैं, ""मैं बीवी का इलाज कराने अस्पताल गया था, जहां डॉक्टर ने मुझे मेरा एचआईवी टेस्ट कराने की सलाह दी. मैंने प्राइवेट अस्पताल में जाकर टेस्ट कराया जिसमें टेस्ट पॉजिटिव आया.""बीमारी का पता चलते ही हरि सिंह के होश उड़ गए. हरि सिंह कहते हैं, ""23 साल पहले न तो इस बीमारी के बारे में लोग ज्यादा जानते थे और न ही इसके इलाज के बारे में"". हरि सिंह के मुताबिक, ""1994 में बीमारी का पता चला और 1995 में पिताजी का निधन हो गया. घर में कमाने वाला कोई नहीं. उन दिनों 25 हज़ार रुपए मेरी दवाइयों पर रोज का खर्चा था. हमारा 200 गज में मकान था. इलाज में आधा मकान बिक गया."" एचआईवी ग्रसित लोगों के लिए काम करने वाली संस्था नैको के आंकड़ो के मुताबिक देश भर में 21 लाख लोग एचआईवी पॉजिटिव हैं इनमें से 11 लाख का ही इलाज चल रहा है.  नैको के आकड़े ये भी बताते हैं कि भारत में तेजी से इस बीमारी में कमी आ रही है. 2007-8 में जहां हर साल एचआईवी के सवा लाख मामले सामने आते थे, वहीं 2015 में  85,000 नए मामले ही सामने आए. हालांकि आज देश में एचआईवी का इलाज मुफ्त है लेकिन हर दौर में ऐसा नहीं था. सरकार ने एड्स के मुफ्त इलाज की शुरुआत एंटी रेट्रो वायरल थेरेपी सेंटर से शुरू हुई.  देश के नामी बड़े अस्पतालों में आज कुल 535 एंटी रेट्रो वायरल थेरेपी(एआरटी) सेंटर हैं. लेकिन इस बीमारी से जुड़े डॉक्टरों की माने तो भारत में एचआईवी की जांच को लेकर जागरूकता की कमी है. एम्स के एआरटी सेंटर के डॉक्टर संजीव सिन्हा के मुताबिक, ""समस्या ये है कि लोगों के मन में आज भी इस बीमारी को लेकर डर है. इस डर की वजह से एचआईवी का टेस्ट कराने लोग एआरटी सेंटर नहीं जाते.""वैसे तो कई नौकरियों में एचआईवी टेस्ट करवाना अनिवार्य कर दिया है. गर्भवती महिलाओं को भी इसे जरूर कराना चाहिए ताकि बच्चे को संक्रमित होने से बचाया जा सके, ऐसी दवाइयाँ उपलब्ध हैं जिनसे संक्रमण को माँ से बच्चे में जाने से रोका जा सकता है. गंगाराम हॉस्पिटल के डॉक्टर अतुल गोगिया के मुताबिक जिन लोगों के पार्टनर एचआईवी पॉजिटिव हैं, या जिनको बार-बार इंफेक्शन होता है, जिनको टीबी की बीमारी है उन  सब लोगों को एतिहात के तौर पर एचआईवी टेस्ट करना चाहिए. अगर किसी का एचआईवी टेस्ट पॉजिटिव निकलता है तो तुरंत शरीर में दूसरा कोई इन्फेक्शन है या नहीं इसके लिए टेस्ट कराए जाते हैं.गाय की मदद से बनाया जा सकता है एड्स का टीकाइसके बाद सीडी 4 टेस्ट किया जाता है. सीडी 4 टेस्ट ये बतता है कि आपके शरीर में रोग प्रतिरोधक क्षमता कितनी बची है. इस टेस्ट के बाद डॉक्टर ये बता पाते हैं कि मरीज को एचआईवी किस स्टेज पर है और किस लाइन की दवा उनको देनी है.भारत में एचआईवी पॉजिटिव के मरीज़ शुरूआती दिनों में लाइन 1 की दवा खाते हैं. लाइन 1 का मतलब होता है स्टेज 1. लेकिन बहुत दिनों तक एक तरह की दवा खाते-खाते शरीर पर उन दवाओं का असर कम होने लगता है. तब डॉक्टर की सलाह पर मरीज़ को लाइन-2 पर शिफ्ट करना पड़ता है.देश के 535 में से केवल 100 एआरटी सेंटरों पर ही लाइन 2 की मुफ्त दवाएं मिलतीं है. बाहर से खरीदने पर तकरीबन 25 हजार रुपए सालाना खर्च होते हैं. जिन मरीजों पर लाइन 2 की दवाओं का असर खत्म हो जाता है, उन्हें लाइन 3 की दवा खाने की जरूरत पड़ती है. ऐसे मरीजों के लिए कुछ गिने चुने एआरटी सेंटर पर ही दवाएं मुफ्त मिलतीं हैं. बाहर से खरीदने पर लाइन 3 की दवाइयों पर तकरीबन एक साल में सवा लाख रुपए खर्च होते हैं. बाप ने बेटे को लगाई एड्स इंफ़ेक्शन की सुईभारत में एचआइवी पॉजिटिव मरीजों के लिए लाइन तीन तक की मुफ्त दवाओं का सरकार ने इंतजाम किया है लेकिन वो भी सभी सेंटरों पर उपलब्ध नहीं हैं. हरि सिंह फिलहाल लाइन-2 एचआईवी की दवाएं खा रहे हैं. उनका कहना है 2008 से उन्हें सरकार की तरफ से मुफ्त दवाओं का लाभ मिलना शुरू हुआ है. हरि सिंह का दावा है कि अब तक वो अपने एचआईवी के इलाज पर 25 लाख रुपए खर्च चुके हैं लेकिन एक गोली हर दिन तय समय पर लेने से एचआईवी को एड्स में तब्दील होने में रोका जा सकता है. इससे दूसरों को संक्रमित करने की क्षमता 93 फीसदी कम की जा सकती है.(बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक और ट्विटर पर फ़ॉलो भी कर सकते हैं.)"
india,"भाजपा ने जब गुजरात के मुख्यमंत्री नरेंद्र मोदी को चुनाव समिति का प्रमुख बनाया था, उस समय लालकृष्ण आडवाणी काफ़ी नाराज़ हुए थे और उन्होंने पार्टी के सभी पदों से इस्तीफ़ा दे दिया था. हालाँकि बाद में उन्हें पार्टी ने मना लिया था.समाचार एजेंसी पीटीआई ने भाजपा सूत्रों के हवाले से बताया है कि राजनाथ सिंह और लालकृष्ण आडवाणी की बैठक में पार्टी के प्रधानमंत्री पद के उम्मीदवार के नाम पर चर्चा हुई, लेकिन इस बैठक से कोई नतीजा नहीं निकल आया.भाजपा का एक तबका सार्वजनिक रूप से ये कहता रहा है कि नरेंद्र मोदी इस समय पार्टी के सबसे लोकप्रिय नेता हैं. लेकिन पार्टी आधिकारिक रूप से यही कहती रही है कि संसदीय बोर्ड में ही प्रधानमंत्री पद के उम्मीदवार का फ़ैसला किया जाएगा.नई दिल्ली में दोनों नेताओं की मुलाक़ात क़रीब आधे घंटे तक चली. मंगलवार को भाजपा के पूर्व अध्यक्ष नितिन गडकरी ने भी आडवाणी से मुलाक़ात की थी.समाचार एजेंसी पीटीआई ने भाजपा सूत्रों के हवाले से बताया है कि नितिन गडकरी ने भी आडवाणी से मोदी की उम्मीदवारी पर चर्चा की, लेकिन उसका कोई नतीजा नहीं निकल पाया.पीटीआई के मुताबिक़ आडवाणी के अलावा लोकसभा में विपक्ष की नेता सुषमा स्वराज और मुरली मनोहर जोशी को विधानसभा चुनावों से पहले नरेंद्र मोदी को प्रधानमंत्री पद का उम्मीदवार घोषित किए जाने पर ऐतराज़ है.राष्ट्रीय स्वयंसेवक संघ (आरएसएस) के प्रमुख मोहन भागवत ने पिछले महीने लालकृष्ण आडवाणी और सुषमा स्वराज से मुलाक़ात की थी.पीटीआई ने पार्टी सूत्रों के हवाले से ये भी जानकारी दी है कि अभी भाजपा संसदीय बोर्ड की बैठक भी निश्चित नहीं है.माना जा रहा है कि नरेंद्र मोदी की उम्मीदवारी की घोषणा से पहले पार्टी सभी वरिष्ठ नेताओं को भरोसे में लेना चाहती है. जबकि मोदी समर्थक ये चाहते हैं कि 17 सितंबर को मोदी के जन्मदिन से पहले ही ये घोषणा कर दी जाए.(क्या आपने बीबीसी हिन्दी का नया एंड्रॉएड मोबाइल ऐप देखा? डाउनलोड करने के लिए यहां 

क्लिक करें. आप ख़बरें पढ़ने और अपनी राय देने के लिए हमारे 

फेसबुक पन्ने पर भी आ सकते हैं और 

ट्विटर पर फ़ॉलो भी कर सकते हैं.)"
science,"डेनमार्क की एक संस्था 'इंस्टीट्यूट ऑफ़ कैंसर एपिडेमियोलोजी' ने 18 वर्षों के अंतराल में लगभग साढ़े तीन लाख मोबाइल इस्तेमाल करने वालों के बारे में शोध किया.इस शोध के बाद शोधकर्ता इस नतीजे पर पहुँचे कि मोबाइल इस्तेमाल करने वालों को मोबाइल नहीं इस्तेमाल करने वालों की तुलना में ब्रेन कैंसर का ऐसा कोई ज़्यादा ख़तरा नहीं है.ये ताज़ा शोध ब्रिटेन की मेडिकल जर्नल की वेबसाइट पर प्रकाशित किया गया है.इससे पहले भी ऐसे कई अध्ययन हुए हैं जो इसी नतीजे पर पहुँचे हैं.लेकिन ऐसे भी कई शोध हुए हैं जो मोबाइल इस्तेमाल सुरक्षित है या नहीं इस पर प्रश्न उठाते हैं. इसके कारण विश्व स्वास्थ्य संगठन ने चेतावनी दी है कि मोबाइल के इस्तेमाल से कैंसर हो सकता है.विश्व स्वास्थ्य संगठन ने मोबाइल फ़ोन को भी उसी श्रेणी में रखा है जिसमें उसने कॉफ़ी को रखा है.यानि मोबाइल फ़ोन के इस्तेमाल का कैंसर से कोई संबंध है ना तो इससे इनकार किया जा सकता है और ना ही इसे साबित किया जा सकता है.स्वास्थ्य विभाग हमेशा ये सुझाव देता रहता है कि 16 साल से कम उम्र के बच्चों को सिर्फ़ बहुत ही ज़रूरी कामों के लिए मोबाइल का इस्तेमाल करना चाहिए और वो भी उन्हें अपने फ़ोन कॉल की अवधि को छोटी रखनी चाहिए.डेनमार्क में किए गए शोध में भी जिन तीन लाख 58 हज़ार 403 मोबाइल इस्तेमाल करने वालों की जांच की गई, उनमें से केवल 1202 लोगों में कैंसर के लक्षण पाए गए.मोबाइल नहीं इस्तेमाल करने वालों में भी इसी अनुपात में कैंसर के लक्षण पाए गए थे.शोधकर्ताओं ने कहा कि 13 वर्ष से भी ज़्यादा समय तक मोबाइल का इस्तेमाल करने वालों में कैंसर का कोई ख़तरा नहीं पाया गया.लेकिन फिर भी शोधकर्ताओं ने कहा कि मोबाइल इस्तेमाल करने वालों की लगातार जांच होनी चाहिए और ख़ासकर बच्चों पर इसके असर की जाँच करनी चाहिए.ब्रिटेन के कैंसर रिसर्च की स्वास्थ्य अधिकारी हैज़ल नन का इस बारे में कहना था, ''ये शोध अब तक के सबसे मज़बूत सबूत हैं कि मोबाइल फ़ोन के इस्तेमाल से ब्रेन कैंसर होने का कोई ख़तरा नहीं है.''स्वीडन के कैरोलिंस्का इस्टीट्यूट के प्रोफ़ेसर एंडर्स अहलबॉम ने भी डेनमार्क में किए गए शोध की तारीफ़ की.कैंब्रिज विश्वविद्यालय के प्रोफ़ेसर डेविड स्पीजेलहॉलटर की राय भी कुछ इसी तरह की है.उनका कहना है, ''मोबाइल फ़ोन इस्तेमाल करने वालों के आंकड़े सिर्फ़ 1995 से मिलते हैं इसलिए सिर्फ़ पहले से इस्तेमाल कर रहे और बाद में मोबाइल इस्तेमाल करने वालों की तुलना की जा सकती है, लेकिन ब्रेन ट्यूमर पर मोबाइल फ़ोन के इस्तेमाल के किसी तरह के प्रभाव नही होने की बात एक मज़बूत साक्ष्य है.''लेकिन शोधकर्ता भी इस बात को स्वीकार करते हैं कि इस अध्ययन की कुछ सीमाएं थीं, मसलन इस शोध के लिए चुने गए लोगों में निजी कनेक्शन वाले मोबाइल इस्तेमाल करने वाले थे, इनमें एक भी व्यक्ति ऐसा नहीं था जिसके पास कॉरपोरेट कनेक्शन था. और सबसे ज़्यादा मोबाइल का इस्तेमाल कॉरपोरेट कनेक्शन वाले ही करते हैं."
international,"चीनी मिट्टी से बने इस मग में नाज़ी युग के एक डाक टिकट की अस्पष्ट छवि बनी है, जिस पर हिटलर का प्रोफाइल भी है. इस डाक टिकट पर स्वास्तिक का निशान भी बना हुआ है.इस मग पर गुलाब का एक फूल भी छपा हुआ है और लिखावट अंग्रेजी में है.मग बनाने वाली कंपनी स्रुब्राउगेन फर्नीचर चेन ने इस 'भयानक' गलती के लिए माफी मांगते हुए इसे ""दुर्भाग्यपूर्ण परिस्थितियों में मूर्खतापूर्ण काम बताया है.""कंपनी का कहना है कि इस मग को बनाने वाले चीनी डिजाइनर ने गलती से पूर्व तानाशाह की तस्वीर का इस्तेमाल किया. कंपनी ने चीनी डिज़ाइनर को 5000 मग बनाने का आर्डर दिया था.फर्नीचर कंपनी के मालिक ने समाचार पत्र न्वए वेस्टफाइलिशे त्साइटुंग को बताया कि मग के डिब्बों को खोलते वक़्त भी किसी का ध्यान इस ओर नहीं गया.करीब 175 मग की बिक्री होने के बाद लोगों का ध्यान इस पर सफेद और काले रंग में छपे मशहूर नाज़ी हिटलर की ओर गया.हालांकि मग खरीदने वाले ग्राहकों को इससे फ़ायदा ही होने वाला है. कंपनी ने ग्राहकों को छतिपूर्ति करते हुए उन्हें 20 यूरो (करीब 1700 रुपये) का गिफ्ट वाउचर देने का वादा किया है, जो मग की वास्तविक कीमत 1.99 यूरो (170) का लगभग दस गुना है.वैसे ऐसा नहीं है कि इस मग को सिर्फ कंपनी ही वापस लेना चाहती है. समाचार पत्र न्वए वेस्टफाइलिशे त्साइटुंग के मुताबिक बॉन शहर में स्थित एक समकालीन इतिहास संग्रहालय ने भी इस मग को हासिल करने में काफी दिलचस्पी दिखाई है.कंपनी ने बिना बिके हुए सभी मगों को नष्ट कर दिया है.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)"
sport,"1. पहली बार भारत ने 4-0 से किसी टेस्ट श्रृंखला में जीत हासिल की है इससे पहले वो तीन बार टेस्ट श्रृंखलाओं में तीन मैच जीत चुके हैं.2. भारत ने फिरोज़शाह कोटला मैदान में खेले पिछले 10 मैचों में से नौ में जीत दर्ज की है, एक मैच ड्रॉ रहा.3. फिरोज़शाह कोटला मैदान में भारत कुल 12 टेस्ट जीत चुका है. भारत के ही स्टेडियम्स में भारत ने इससे ज़्यादा – 13 टेस्ट में जीत – सिर्फ चेन्नई के एमए चिदंबरम स्टेडियम में ही दर्ज की है.4. 1969-1970 में दक्षिण अफ्रीका से 0-4 से हारने के बाद ऑस्ट्रेलिया पहली बार किसी देश से फिर 0-4 से टेस्ट श्रृंखला में हारा.5. ऑस्ट्रेलिया भारत की ज़मीन पर लगातार सात टेस्ट मैच हार चुका है, किसी देश के खिलाफ ये उनका सबसे बुरा प्रदर्शन है.6. टेस्ट क्रिकेट के इतिहास में सिर्फ दूसरी बार ऐसा हुआ जब एक टीम ने चार या उससे ज़्यादा बार टॉस जीता और चार या उससे ज़्यादा मैच हारे.7. 1929 में पर्सी हॉर्नीब्रूक के बाद ग्लेन मैक्सवेल एक टेस्ट में बल्लेबाज़ी और गेंदबाज़ी दोनों की ओपनिंग करनेवाले पहले ऑस्ट्रेलियन बने.8. टेस्ट क्रिकेट के अपने पूरे इतिहास में ऑस्ट्रेलिया ने सिर्फ तीसरी बार रविवार को अपनी दूसरी इनिंग्स की शुरुआत दो स्पिनरों के साथ की.9. शिखर धवन अपने पहले ही टेस्ट मैच में सबसे तेज़ शतक बनाने वाले दुनिया के पहले बल्लेबाज़ बने.10. वर्ष 2001 में ऑस्ट्रेलिया के खिलाफ हरभजन सिंह के 32 विकेट लेने के बाद इस टेस्ट श्रृंखला में 29 विकेट लेनेवाले आर अश्विन का प्रदर्शन सबसे बेहतर रहा. टेस्ट मैचों में भारत से लिए सातंवा सबसे अच्छा प्रदर्शन है."
international,"अपने अदालती फ़ैसले में जज मोहम्मद अजहर ख़ान ने पूर्व राष्ट्रपति परवेज़ मुशर्रफ़ को भगोड़ा घोषित किया है.अदालत पहले ही जनरल मुशर्रफ़ की संपत्ति जब्त करने के आदेश दे चुकी है और वो पिछले साल से ही पाकिस्तान के बाहर रह रहे हैं.तीन गोलियां और एक धमाका... बेनज़ीर यूं फ़ना हो गईंबेनज़ीर... पाकिस्तान की 'मिसाइल मदर'54 वर्षीय बेनज़ीर भुट्टो की 27 दिसंबर 2007 की शाम रावलपिंडी के लियाकत बाग में एक आत्मघाती हमले में मौत हो गई थी.जज ने पांच आरोपियों ऐतजाज़ शाह, शेर ज़मान, हसनैन गुल, अब्दुल राशिद और रफ़ाक़त हुसैन को बरी कर दिया है. गिरफ़्तार पांचों संदिग्ध अडियाला जेल में हैं और सुरक्षा कारणों से उन्हें कोर्ट में पेश नहीं किए जाने की स्थिति में सुनवाई जेल में ही की गई.पूर्व पुलिस अधिकारी सऊद अज़ीज़ और खुर्रम शहज़ाद को आपराधिक लापरवाही बरतने पर 17 साल की कैद और पांच लाख रुपये जुर्माने की सजा सुनाई गई है.(बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक और ट्विटर पर फ़ॉलो भी कर सकते हैं.)"
india,"उन्होंने अंग्रेजी और हिंदी में दिए अपने भाषण में कांग्रेस के नेतृत्व वाली यूपीए सरकार की कई उपलब्धियां गिनाईं.राहुल ने कहा, ""आरटीआई का कानून हमने दिया है. किसी ने नहीं कहा, किसी ने हम पर दबाव नहीं डाला. कांग्रेस पार्टी ने ख़ुद यह पहल की. हमने सोचा कि देश को सरकार के बारे में जानना चाहिए.""उन्होंने कहा, ""आज मीडिया क़ानून बना रहा है, न्यायपालिका क़ानून बना रही है लेकिन जिन्हें क़ानून बनाने के लिए जनता ने चुना है वे इस प्रक्रिया का हिस्सा नहीं हैं. उन्हें इस प्रक्रिया में वापस लाना होगा.""उन्होंने आगे कहा, ""हमने आपको लोकपाल बिल दिया, विपक्ष ने साल दर साल संसद में रुकावटें पैदा की हैं.""बार-बार उन्होंने विपक्ष को आड़े हाथों लिया. कांग्रेस उपाध्यक्ष ने कहा कि आज राजनीति की पैकेजिंग और सेल्स का ज़माना है. उन्होंने कहा बीजेपी गंजे को कंघी बेच रही है और आम आदमी पार्टी उसे 'हेयर कट' दे रही है.उनके भाषण से पहले और बाद में उनकी माँ और पार्टी अध्यक्ष सोनिया गांधी ने भी आत्मविश्वास से भरे भाषण दिए. दोनों ने बैठक में मौजूद पार्टी कार्यकर्ताओं और नेताओं में जोश भरने की भरपूर कोशिश की.दो एक दिन पहले भूतपूर्व कांग्रेसी नेता नटवर सिंह ने बीबीसी को दिए गए एक इंटरव्यू में कहा था कि सोनिया और राहुल ही कांग्रेस हैं. आज की बैठक में नटवर सिंह की बात स्पष्ट रूप से सही लगी.दिन भर चली इस सभा में देश के कोने कोने से आए कांग्रेसी नेता और कार्यकर्ता सिर्फ इन्हीं दोनों को सुनने आए थे. और उनके भाषणों के बीच जोश में नारे भी लगा रहे थे.अपनी सरकार की उपलब्धियां गिनाना और पहले से अब तक का सब से अधिक आक्रामक रुख धारण करना पार्टी के कार्यकर्ताओं में जोश तो ला सकता है लेकिन क्या आने वाले आम चुनाव में मतदाताओं को लुभाने में कामयाब हो सकता है? शायद नहीं.राहुल गांधी की गिनाई सरकार की सभी उपलब्धियां सही हो सकती हैं लेकिन जनता के मन में जो कांग्रेस के खिलाफ पिछले चार साल से नाराज़गी है उसे दूर करने में शायद देर हो चुकी है.अगर राहुल गांधी यही रुख पहले से अपनाते और उपलब्धियों की बातें इतने दबंग अंदाज़ में पहले से करते आ रहे होते तो शायद पार्टी और सरकार के प्रति लोगों की राय बदल सकती थी लेकिन जैसा कि नटवर सिंह ने कहा ""अब देर हो चुकी है. तीन महीने काफी नहीं होते.""शायद गंजे अब कंघी खरीद चुके हैं.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)"
entertainment,"उन्होंने एशियन नेटवर्क पर प्रसारित कार्यक्रम में अपनी पंसद के गाने सुनवाए, युवराज सिंह और जूही चावला से फ़ोन पर लाइव बात की, साथ ही कई श्रोताओं के सवालों के जवाब भी दिए.इससे पहले उन्होंने 'शाहरुख़्स हीरोज़' पेश किया था, पाँच हिस्सों में प्रसारित रेडियो कार्यक्रम में शाहरुख़ ने हर एपीसोड में उन लोगों के बारे में बात की थी जिन्होंने उन्हें प्रभावित किया.इनमें उनके पिता, अमिताभ बच्चन, हॉकी खिलाड़ी ध्यानचंद, दुनिया के आम लोग और उनकी पसंदीदा हीरोइनें शामिल थीं.उन्होंने 'लीडिंग लेडीज़' नाम के एपीसोड में श्रीदेवी, माधुरी दीक्षित और कैटरीना कैफ़ की ख़ास तौर पर चर्चा की थी.शाहरुख़ ने कहा, ""पूरी दुनिया की पुलिस भले ही डॉन के पीछे पड़ी हो लेकिन उसे पकड़ा है बीबीसी एशियन नेटवर्क ने, मैं बहुत ख़ुश हूँ कि दुनिया भर के लोगों से बात कर रहा हूँ.""एक श्रोता के सवाल के जवाब में उन्होंने कहा, ""मेरा एक ही सपना है कि अगले कई सालों तक काम करता रहूँ, ऊपर वाले की दया से मुझे किसी बात की कमी नहीं है लेकिन मैं काम करते रहना चाहता हूँ.""कई श्रोताओं ने उनकी आईपीएल टीम कोलकाता नाइट राइडर्स की जीत पर बधाइयाँ दीं.कार्यक्रम के दौरान उन्होंने टेलीफ़ोन पर अभिनेत्री जूही चावला से लाइव बातचीत की, और उनसे पूछा कि कोलकाता नाइट राइडर्स की जीत के बाद उन्हें कैसा महसूस हुआ.युवराज से बातचीतशाहरुख़ ने बहुत ही दोस्ताना अंदाज़ में युवराज से लाइव बात की, उन्होंने उनसे उनके स्वास्थ्य के बारे में बात की.शाहरुख़ ने कहा, ""युवराज कैसानोवा हैं, वो बहुत आसानी से लड़कियों का दिल जीत लेते हैं.""इसके जवाब में युवराज ने कहा, ""बड़ी मुश्किल से अपनी रेपुटेशन ठीक की है, अब आप मत बिगाड़ो."" कार्यक्रम में युवराज ने खुलकर अपनी बीमारी और संघर्ष के बारे में बात की.इस कार्यक्रम में उन्होंने फ़िल्म निर्देशक यश चोपड़ा के बारे में भी बात की जिनके साथ शाहरुख़ एक नई फ़िल्म शूटिंग कर रहे हैं, ""सुबह के नौ बजे से रात के एक बजे तक हम शूटिंग करते रहे, उनकी उम्र अब करीब 80 साल है, लेकिन पूरे जोश में थे, मैं नहीं समझता कि पूरी फ़िल्म इंडस्ट्री में कोई प्यार के जज़्बे को उनसे बेहतर समझता है.""कार्यक्रम के अंत में शाहरुख़ ने कहा, ""मुझसे जब कहा गया कि तीन घंटे का शो होगा तो मुझे लगा कि ये तो बहुत लंबा है, लेकिन अब लग रहा है कि अगर कुछ और होता तो अच्छा होता.""उन्होंने कार्यक्रम का अंत अपने फ़ेवरिट गाने, 'चल छंइया, छंइया, छंइया...' से किया."
sport,"भारत ने आठ विकेट के नुकसान पर निर्धारित 50 ओवरों में 221 रन बनाए जिसके जबाव में इंग्लैंड ने सात विकेट के नुकसान पर 49.1 ओवर में 222 रन बनाकर सेमी फ़ाइनल में प्रवेश किया.भारत की शुरुआत बेहद ख़राब रही. भारत के चार विकेट मात्र 24 रन के स्कोर पर ही गिर गए. भारत की ओर से विजय जोल ने 48 और दीपक हु्ड्डा ने 68 रन बनाए. सातवें नंबर पर बल्लेबाज़ी करने आए सरफ़राज़ ख़ान 52 रन बनाकर नाबाद रहे.भारत ने अंतिम दस ओवरों सरफ़राज़ की शानदार बल्लेबाज़ी की बदौलत 74 रन बनाए. उन्होंने पारी की अंतिम दो गेंदों पर कवर ड्राइव खेलते हुए लगादार दो चौके लगाए.इंग्लैंड की टीम अच्छी शुरुआत के बाद लड़खड़ा गई और तीन विकेट मात्र 41 रन के स्कोर पर ही गिर गए. एक समय भारत मज़बूत स्थिति में दिख रहा था लेकिन डकेट और क्लॉर्क की शानदार पारियों की बदौलत इंग्लैंड मैच में वापसी की. बीएम डकेट ने 61 और क्लॉर्क ने 42 रन बनाए.इंग्लैंड के छह विकेट 148 रनों पर ही गिर गए थे लेकिन सातवें विकेट के लिए 51 रनों आठवें विकेट के लिए नाबाद 23 रनों की साझेदारी ने भारत को मैच से बाहर कर दिया.भारतीय स्पिनर कुलदीप यादव ने तीन विकेट झटके जबकि इग्लैंड के तेज़ गेंदबाज़ एमडी फ़िशर भारतीय बल्लेबाज़ों पर हावी रहे. फिशर ने शुरुआत में ही भारत को तीन झटके दिए.भारत अंडर 19 क्रिकेट विश्व कप का मौज़ूदा चैंपियन है. अपने सभी लीग मैचों में जीत के साथ भारतीय टीम पूरे जोश में दिख रही थी लेकिन इंग्लैंड से हार के साथ ही भारतीय अंडर 19 क्रिकेट टीम का शानदार स़फर यहीं ख़त्म हो गया है.भारत ने अपने पहले लीग में मैच में पाकिस्तान को 40 रनों से हराया था. शारजाह में हुए एक अन्य लीग मैच में भारत ने पपुआ न्यूगिनी को रिकॉर्ड 245 रनों से हराया था.(बीबीसी हिन्दी के एंड्रॉएड ऐप के लिए आप 

यहां क्लिक कर सकते हैं. आप हमें 

फ़ेसबुक और 

ट्विटर पर फ़ॉलो भी कर सकते हैं.)"
science,"ऐपल भारतीय समय के मुताबिक आज रात करीब 10 बजे आईफोन 5एस और आईफोन 5सी नाम से दो हैंडसेट लाँच करने जा रही है.दुनिया भर में ऐपल के फोन को सैमसंग से तगड़ी चुनौती का सामना करना पड़ रहा है.बताया जा रहा है कि आईफोन 5सी आईफोन का सस्ता संस्करण है और यह भारतीय बाजारों में काफी लोकप्रिय हो सकता है.भारत में भी आईफोन के चाहने वालों की संख्या काफी अधिक है, लेकिन अक्सर वो अधिक कीमत के कारण पीछे हट जाते हैं.ऐपल अभी तक आईफोन के छह मॉडल लाँच कर चुकी है. आइए एक नज़र डालते हैं आईफोन के अब तक के सफर पर- पहली पीढ़ी के आईफोन को महीनों तक चली अटकलों और अफवाहों के बाद नौ जनवरी 2007 को लाँच किया गया.ऐपल के सीईओ स्टीव जॉब्स ने पहली बार मल्टी-टच टच स्क्रीन की अवधारणा पेश की.इस फोन को लेकर लोगों का उत्साह इतना अधिक था कि फोन लाँच होने के कई दिन पहले ही हजारों लोग ऐपल के स्टोर पर लाइन लगाकर खड़े हो गए थे और एक घंटे के अंदर ही स्टोर्स में आईफोन का स्टॉक खत्म हो गया. यह आईफोन की दूसरी पीढ़ी का फोन था, जिसे सैन फ्रांसिस्को में 9 जून 2008 को लाँच किया गया.वैसे तो आईफोन थ्रीजी अपने पूर्ववर्ती मॉडल जैसा ही था, लेकिन इसमें जीपीएस, थ्रीजी डाटा और ट्राई बैंड जैसे कई नए हार्डवेयर फीचर जोड़े गए.इस मॉडल को आईफोन ओएस ऑपरेटिंग सिस्टम की पेशकश का फायदा भी मिला. इस फोन में शामिल पुश ईमेल और टर्न बाई टर्न नेविगेशन जैसे फीचर्स काफी लोकप्रिय हुए. यह फ़ोन काले और सफेद, दो रंगों में आई थी. 8 जून 2009 को लाँच किए गए इस मॉडल में स्पीड पर ज़ोर दिया गया.इस आईफोन की खासियत वीडियो रिकॉर्डिंग और वॉइस कंट्रोल था. इससे वीडियो रिकॉर्डिंग और एडिटिंग के साथ ही हाई क्वालिटी तस्वीर खींची जा सकती थी.आईफोन थ्रीजी की स्टोरेड क्षमता बढ़कर 32 जीबी हो गई, जबकि पूर्ववर्ती मॉडल की क्षमता 16 जीबी ही थी. आईफोन का यह चौथा मॉडल था, जो कई बदलाव एक साथ लाया.इसकी सबसे बड़ी खासियत वीडियो कॉलिंग की सुविधा के रूप में थी. इसके लिए फोन के फ्रंट में भी कैमरे की सुविधा दी गई.इस फोन ने इंटरनेट तक पहुंच को अधिक सुगम बनाया. यह फोन मल्टी टच डिस्प्ले पर पूरी तरह से अंगुलियों के इशारे पर संचालित होता था.इस फोन में माइक्रो सिम का इस्तेमाल किया गया. इसका डिजाइन पूरी तरह से नया था. यह आईफोन की पांचवी पीढ़ी का फोन था.इस फोन की घोषणा चार अक्टूबर 2011 को हुई, जबकि इसके ठीक एक दिन बाद कंपनी के सीईओ स्टीव जॉब्स की मृत्यु हो गई. इस फोन को लांच करने के 24 घंटों के भीतर इसके 10 लाख से अधिक मॉडल बिक गए.इसकी बाहरी रूपरेखा आईफोन 4 की तरह ही था, हालांकि हार्डवेयर फीचर में काफी सुधार किया गया.इस फोन में आठ मेगापिक्सल कैमरा और बेहतर वीडियो रिकॉर्डिंग की सुविधा शामिल थी. इसमें आईक्लाउड, आईमैसेज, नेटिफिकेशन सेंटर और ट्विटर इंटग्रेशन जैसे फीचर शामिल थे.आईफोन 4एस में स्टोरेज क्षमता को बढ़ाकर 64 जीबी तक कर दिया गया.आईफोन 5 छठी पीढ़ी का फोन है. यह पिछले मॉडलों के मुकाबले अधिक पतला और हल्का फोन है.इसमें टच स्क्रीन को भी बेहतर बनाया गया. इस फोन की बिक्री पूर्ववर्ती मॉडलों के मुकाबले कई गुना अधिक थी.इन फोन में नैनो सिम का इस्तेमाल किया गया और फोन की मैमोरी 512 एमबी से बढ़ाकर एक जीबी कर दिया गया.12 सितंबर, 2012 को इस फोन की पेशकश के तुरंत बाद सैमसंग ने अदालत में ऐपल के खिलाफ मुकदमा दायर किया कि ऐपल ने उसके आठ पेटेंट का उल्लंघन किया है.ग्राहकों को इस फोन के हार्डवेयर में कई तरह की दिक्कतों का सामना करना पड़ा.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं)"
international,"डर्बी के अल-मदीना स्कूल में पढ़ाई के स्तर पर चिंता जताए जाने के बाद इसकी जांच की गई थी.जांच रिपोर्ट में महिला कर्माचारियों और छात्राओं से भेदभाव की बात सामने आई है.इसमें कहा गया है कि स्कूल के शिक्षक गैरअनुभवी थे और उन्हें विशेष प्रशिक्षण की ज़रूरत है और स्कूल को विशेष उपाय करने की ज़रूरत है.स्कूल का कहना है कि उसे रिपोर्ट मिल गई है और वह इसका इस्तेमाल सुधार के लिए करेगा.इस ख़बर पर प्रतिक्रिया करते हुए ब्रितानी प्रधानमंत्री डेविड कैमरन ने बीबीसी रेडियो डर्बी को कहा, ""अगर वो तुरंत कदम नहीं उठाते हैं तो हमें लगता है कि इसे बंद कर देना चाहिए. मुझे लगता है कि अगर यह ठीक से काम नहीं कर पा रहा हो तो तुरंत हस्तक्षेप करना चाहिए.""हालांकि उन्होंने कहा, ""लेकिन हमें सभी फ़्री स्कूलों को एक डंडे से नहीं हांकना चाहिए- ऐसे सैकड़ों स्कूल हैं जो फ़्री स्कूल की तरह स्थापित हुए हैं और उनकी रेटिंग्स सामान्यतः पुराने स्थापित स्कूलों से अच्छी हैं.""स्कूलों की जांच करने वाली आधिकारिक संस्था 'ऑफ़स्टेड' को स्कूल की जांच साल के अंत में करनी थी लेकिन यह आरोप लगने के बाद, कि स्कूल की महिला शिक्षकों को हिजाब पहनने पर मजबूर किया जाता है और लड़के-लड़कियों को अलग-अलग रखा जाता है, जांच अभी की गई.इसके बाद स्कूल ने विद्यार्थियों और कर्मचारियों को पत्र लिखकर कहा है कि अपने बाल ढकने की कोई ज़रूरत नहीं है.इससे पहले शिक्षा विभाग ने स्कूल को चेतावनी दी थी कि अगर महिला कर्मचारियों और छात्राओं से साथ भेदभाव नहीं रोका गया तो स्कूल को बंद कर दिया जाएगा.विभाग के एक प्रवक्ता ने कहा, ""हम इन आरोपों के सार्वजनिक होने के पहले ही इस स्कूल की जांच कर रहे थे. हमने ऑफ़स्टेड को इन दिक्कतों के बारे में बताया उन्होंने तुरंत जांच शुरू कर दी.""इंग्लैंड में फ़्री स्कूलों को करदाताओं द्वारा पैसा मिलता है. इनमें कोई भी पढ़ सकता है और स्थानीय प्रशासन का इनमें कोई दखल नहीं होता. इंग्लैंड के 24 फ्री स्कूलों में से ऑफ़स्टेड ने तीन चौथाई को अच्छा या उत्कृष्ट बताया है. चार को उत्कृष्ट, 14 को अच्छा कहा गया है. पांच स्कूलों को सुधार की ज़रूरत बताई गई है. एक- डिस्कवरी न्यू स्कूल, वेस्ट ससेक्स- को अयोग्य करार दिया गया है. ""हमें अल मदीना एजुकेशन ट्रस्ट और ऑफ़स्टेड की रिपोर्ट भी मिल गई है. कोई भी फ़ैसला सभी तथ्यों की जांच के बाद ही लिया जाएगा.""ऑफ़्स्टेड की रिपोर्ट में कहा गया है कि ""अलग-अलग क्षमताओं के बावजूद"" सभी विद्यार्थियों को एक ही तरह का काम दिया जाता था और स्कूल का प्रशासन ""अप्रभावी"" था.रिपोर्ट के अनुसार स्कूल में मूलभूत ढांचा ही गड़बड़ था. रिपोर्ट में स्कूल में ""अफ़रातफ़री का माहौल"" था और यह ""बेकार"" था.लड़के और लड़कियों के लिए खाने के अलग इंतज़ाम थे हालांकि रिपोर्ट में कहा गया है कि यह कैंटीन के छोटे आकार की वजह से था.जांच निरीक्षकों ने स्कूल को हर वर्ग में सबसे कम दर्जा ""अयोग्य"" दिया. इससे मुख्य स्कूल निरीक्षक सर माइकल विल्शॉ ने इसे विशेष प्रावधान करने को कहा है.इसका मतलब यह है कि स्कूल में सुधार की जांच करने के लिए के लिए ऑफ़स्टेड कम समय के नोटिस पर स्कूल का निरीक्षण करेगा और अगर इसका प्रदर्शन नहीं सुधरता है तो इसे बंद किया जा सकता है.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)"
sport,"जाने-माने फ़ुटबॉल समीक्षक नोवी कपाड़िया इन मुक़ाबलों में सबसे रोमांचक स्पेन और हॉलैंड के बीच मैच मानते हैं.

गोल्डन बूट जीतने वाले महारथीनोवी मानते हैं कि ग्रुप-बी इस विश्व कप में अल्टीमेट ग्रुप ऑफ़ डेथ है. विश्व कप के इतिहास में ऐसा पहली बार हो रहा है जब 2010 की चैंपियन स्पेन और रनर अप यानी उपविजेता हॉलैंड एक ही ग्रुप में हैं.इसके अलावा चिली भी दक्षिण अमरीका की एक बेहद शानदार टीम है. उनके कोच अर्जेंटीना के सैंपोओली ने आक्रामक टीम बनाई है.ऑस्ट्रेलिया भले शक्तिशाली न हो, लेकिन कमज़ोर टीम भी नहीं मानी जाती. किसी भी टीम को टक्कर देने के अलावा किसी भी टीम के आगे बढ़ने में बाधा डाल सकती है.ग्रुप-बी की चारों टीमों को पता है कि जो भी टीम यहां से दूसरे नंबर पर रहेगी, उसका सामना अगले दौर में ग्रुप-ए में टॉप पर रहने वाली टीम से होगा.ये ग्रुप मेज़बान ब्राज़ील का ग्रुप है और क्रोएशिया पर उनकी जीत के बाद माना जा रहा है कि वही ग्रुप में टॉप पर हो सकती है. 16 टीमों का वह दौर अत्यन्त कठिन होगा. इसलिए ग्रुप-बी के तीनों मैच फाइनल की तरह होंगे.

विश्व कपः उदघाटन से पहले विरोध प्रदर्शनसभी टीमें तीनों मैच जीतने की कोशिश करेंगी. स्पेन पर निश्चित रूप से विश्व चैंपियन होने के कारण काफ़ी दबाव होगा.स्पेन और हॉलैंड के मैच से ही इस विश्व कप के भविष्य का भी अंदाज़ा हो जाएगा. अगर स्पेन ने खराब शुरुआत की और वो मैच हार गए तो फिर वो दूसरे नंबर पर रह सकते हैं.ऐसे में जो फुटबाल के पंडित सोच रहे हैं कि इस बार का फ़ाइनल स्पेन और ब्राज़ील के बीच होगा, तो वह मैच तो अगले दौर में ही अंतिम सोलह में हो जाएगा. उसमें कुछ भी उलटफेर हो सकता है. यहां तक कि ब्राज़ील भी बाहर हो सकता है. यह मुक़ाबला 28 जून को होगा.

वो आठ खिलाड़ी जिन पर रहेगी सबकी नज़रपूरे विश्व कप का भविष्य किस तरफ जाएगा? क्या यूरोप की कोई टीम पहली बार दक्षिण अमरीका में विश्व कप जीत पाएगी? यह सब उस दिन पर निर्भर करेगा.मैक्सिको और चिली में दिलचस्प मुक़ाबला हो सकता है क्योंकि दोनों टीमें जीतकर ग्रुप में दूसरे नंबर पर रहने की कोशिश करेंगी. ऑस्ट्रेलिया और चिली इस विश्व कप में अपनी छाप छोड़ने की कोशिश करेंगे.ऑस्ट्रेलिया ने एकदम नए चेहरों को मौक़ा दिया है, तो चिली तेज़-तर्रार फ़ुटबॉल के लिए मशहूर है. फ़ुटबॉल मनोरंजक होगी, लेकिन दिल थामकर देखने वाला मैच तो स्पेन और हॉलैंड के बीच ही होगा.(बीबीसी हिंदी मोबाइल ऐप के लिए 

यहां क्लिक करें. आप हमारे 

फ़ेसबुक और 

ट्विटर पर फ़ॉलो भी कर सकते हैं.)"
sport,"दूसरी ओर मुंबई क्रिकेट एसोसिएशन के अधिकारी कह रहे हैं कि शाहरुख खान ने शराब पी रखी थी और उन्होंने नशे में सुरक्षा गार्डों को गालियां दीं.बहरहाल क्या सही था, क्या गलत ये तो जांच के बाद पता चलेगा. लेकिन एक बात तो सही है, शाहरुख खान ने भी स्वीकार किया है कि उन्होंने गालियां दीं.तो इसके लिए उन्हें माफी माँग लेनी चाहिए. एक सम्मानित नागरिक होने के नाते. लेकिन प्रेस कांफ्रेंस में उनका ये कहना कि उन्होंने जो भी किया, ठीक किया. ये ठीक नहीं है.दूसरे एक बात और, इस आईपीएल में अक्सर खिलाड़ी पर्दे के पीछे चले जाते हैं. कुछ समझ में नहीं आता कि टीम के मालिक, कोच, खिलाड़ी इन सबकी क्या सीमा है.यहां ये बताना जरूरी है कि फुटबॉल में इंग्लिश प्रीमयर लीग में किसी को पता नहीं होता कि किस टीम का मालिक कौन है. ये लोग कहते हैं कि उसी की तर्ज पर आईपीएल शुरू हुआ है तो उससे इन्हें सीख लेनी चाहिए.दरअसल इस खेल में ग्लैमर, क्रिकेट, कॉर्पोरेट और पैसे का जो संगम हुआ है, वो इसको गलत दिशा में ले जा रहा है.आईपीएल में अमरीकी नकल पर इन्होंने चीयरलीडर्स को बुलाना शुरू किया है. लेकिन अमरीका में इस तरह नहीं होता. वहां पूरी तरह से प्रशिक्षित चीयरलीडर्स होती हैं और सिर्फ लड़कियां ही नहीं बल्कि लड़के भी चीयरलीडर होते हैं.जबकि यहां तो लगता है कि लड़कियों को बुलाने का और डांस कराने का मतलब सिर्फ भीड़ को आकर्षित करना है.सबसे ज्यादा नुकसान आईपीएल का यही है कि इसने स्पोर्ट्स, ग्लैमर और बॉलीवुड को मिक्स करके और पैसे कमाने के चक्कर में खेल की मूल भावना को नष्ट कर दिया है.यहां तक कि खेल के दौरान खिलाड़ी अपनी चोट तक छिपा ले जाते हैं. और इसका असर कई बार राष्ट्रीय टीम पर भी दिखा है.ये ठीक है कि मनोरंजन के लिए आईपीएल क्रिकेट का एक बढ़िया तरीका है, लेकिन ये नहीं होना चाहिए कि इसमें जो हो रहा है, वही असली क्रिकेट मालूम पड़े. और असली क्रिकेट की ओर से लोगों का ध्यान ही चला जाए.जहां तक मुंबई क्रिकेट एसोसिएशन यानी एमीसीए का शाहरुख खान के ऊपर प्रतिबंध लगाने का सवाल है, तो ये काम तब होना चाहिए था जबकि वो दोषी ठहराए जाते.यदि वाकई वो दोषी हैं तो सजा मिलनी चाहिए. लेकिन तब तक एमसीए को इंतजार करना चाहिए था.लगता नहीं कि इस तरह का कोई दूसरा भी उदाहरण होगा कि किसी के मैदान में घुसने पर ही प्रतिबंध लगा हो, वो भी किसी सेलिब्रिटी पर. कम से कम भारत में तो ऐसा नहीं हुआ है.एक बात और, आईपीएल से पहले सेलिब्रिटीज इस तरह से मैच देखने भी नहीं आते थे. एक शालीन तरीके से आते थे और मैच देखकर चले जाते थे.आईपीएल में चूंकि इस तरह के लोग टीम के मालिक हैं और इस तरह का व्यवहार करते हैं जैसे इन्हीं की वजह से क्रिकेट जिंदा है, तो ये सब तो आईपीएल की वजह से ही हो रहा है.वैसे लगता नहीं कि ये प्रतिबंध ज्यादा समय तक रहेगा. रहना भी नहीं चाहिए. एक चीज और बीसीसीआई को भी फ्रेंचाइजी के नियम और उनकी सीमाएं तय करनी होंगी. ताकि आगे ऐसी कोई स्थिति न आने पाए."
entertainment,"टाइसन ने हफिंगनपोस्ट के कार्यक्रम 'हफपोस्ट लाइव' में बॉक्सिंग रिंग में अपने करियर और व्यक्तिगत जीवन के बारे में दिल खोलकर बातें कीं.पूर्व पत्नी गिवंस और पिट को रंगे हाथों पकड़ने के वाकये का जिक्र करते हुए पूर्व हैवीवेट चैंपियन ने कहा कि उन्होंने दोनों को कभी भी बिस्तर पर एक साथ नहीं देखा बल्कि वे कार में आपत्तिजनक स्थिति में थे. टाइसन ने कहा़, “वे दोनों एक कार में थे. मैं जानता था कि वो गिवंस की कार थी क्योंकि मैंने उसका भुगतान किया था. मैंने किसी गोरी चमड़ी वाली को छाया को पैसेंजर सीट पर देखा और सोचा कि वो गिवंस के शो ‘हेड ऑफ दि क्लास’ की कोई महिला मित्र होगी.”उन्होंने कहा, “जब वे दोनों करीब आए तब मुझे पता चला कि गिवंस के साथ कोई महिला मित्र नहीं बल्कि गोरी चमड़ी वाला आदमी है. गिवंस उसके ऊपर लेटी हुई थी. जब वे और करीब आए तो उन्होंने मुझे देखा.”पूर्व हैवीवेट चैंपियन ने कहा, “लेकिन मुझे लगता है कि ब्रैड जरूर कुछ नशा किया होगा क्योंकि वो कार में मेरे बेहद करीब थे और बावजूद इसके वो मुझे देख नहीं पाए. लेकिन जब वो कार से निकल रहे थे तब उन्होंने मुझे देखा था. ब्रैड उस समय बमुश्किल से 20 साल के रहे होंगे.”यह वाकया उस समय हुआ था जब टाइसन और गिवंस के बीच तलाक की प्रक्रिया चल रही थी.गिवंस के साथ अपने संबंधों के बारे में टाइसन ने कहा, “मैं उससे शादी नहीं करना चाहता था लेकिन मैं उसके साथ शारीरिक संबंध बनाना चाहता था.”वो बीते दिनों की बात है अब ब्रैड पिट हॉलीवुड की सबसे चर्चित अभिनेत्रियों में से एक एंजेलिना जोली के साथ रहते हैं."
science,"अंग्रेजी में ब्रह्मचर्य को सेलीबेसी कहा जाता है और ये शब्द लैटिन भाषा से आया है जो वहां अविवाहित के लिए इस्तेमाल होता है और इसका मतलब होता है कि स्थायी रूप से बिना सेक्स रहना.ब्रिटेन में ये मुद्दा फिर सुर्खियों में है, खास कर कार्डिनल कीथ ओ’ब्रायन के ये मान लेने के बाद कि उनका “यौन आचरण” उन मानकों से कमतर रहा जिनकी उनसे उम्मीद की जाती है.उन पर काफी समय से यौन दुराचार के आरोप लगते रहे हैं. बतौर कैथोलिक पादरी उन्हें हर तरह की यौन गतिविधियों से अलग रहना था और खुद को पूरी तरह ईश्वर और चर्च के अनुयायियों को समर्पित करना था.बौद्ध भिक्षुओं से भी ऐसी ही उम्मीद की जाती है. इन दोनों ही धर्मों में हस्तमैथुन को भी ब्रह्मचर्य का उल्लंघन माना जाता है.धर्म में विश्वास न रखने वाले लोगों को ये बातें समझने में मुश्किल लग सकती हैं.सभी कैथोलिक पादरी पुरूष होते हैं. हालांकि वहां ननों के रूप में ब्रह्मचारी महिलाएं होती हैं लेकिन ये बहस ज्यादातर पुरूष ब्रह्मचर्य को लेकर ही होती है.अगर कड़ाई से पालन किया जाए तो इस बात को लेकर अकसर सवाल उठते हैं कि क्या ब्रह्मचर्य वाकई संभव है.ऑक्सफर्ड विश्वविद्यालय मे एंडोक्रिनॉलॉजी के प्रोफेसर जॉन वास कहते हैं कि पुरूष टेस्टोस्टेरोन यानी वृषणों से संचालित होते हैं जिनसे सेक्स की इच्छा उत्पन्न होती है. वहीं महिलाएं टेस्टोस्टेरोन और ओएस्ट्रोजेन के कम स्तर वाले मिश्रण से संचालित होती हैं.वो कहते हैं, “मैं तो कहूंगा कि ब्रह्मचर्य पूरी तरह से असामान्य अवस्था है.”वो कहते हैं कि लगभग 80 से 90 फीसदी पुरुष हस्तमैथुन करते हैं और संभव है कि पादरी भी ऐसा करते हों.शोध बताते हैं कि जो पुरुष ज्यादा स्खलित होते हैं, उनमें प्रोस्टेट 


कैंसर होने की संभावना कम होती है. उनके अनुसार, “आप कह सकते हैं कि ब्रह्मचारी रहना कोई ज्यादा सेहतमंद बात नहीं है.”बहुत सारे लोग जीवन भर बिना सेक्स के रहने के बारे में सोच भी नहीं सकते हैं.जिम्मी ओ’ब्राइन ने पादरी का जीवन छोड़ कर अपना परिवार शुरू किया. वो बताते हैं कि युवावस्था में ब्रह्मचारी रहना कितना मुश्किल होता है. उनके अनुसार, “आपको अपनी इच्छाओं के खिलाफ लड़ना पड़ता है. बहुत सारे लोगों के लिए ये हर रोज़ लड़ी जाने वाली जंग है, जबकि अन्य इससे इतने प्रभावित नहीं होते.”लेकिन बीबीसी रेडियो4 के लिए काम करने वाले बौद्ध विश्वपाणी कहते हैं कि ध्यान लगाने जैसे अभ्यासों के जरिए मस्तिष्क की शक्ति से शारीरिक लालसाओं पर काबू पाया जा सकता है.वो कहते हैं, “मुझे इस बात में कोई शक नहीं है कि कुछ लोग इस पर बड़ी खुशी से अमल कर पाते हैं. कभी-कभी ये संघर्ष लगता है. लेकिन ये कहना कि जीव वैज्ञानिक रूप से आप ऐसा नहीं कर सकते हैं, इसे मैं सही नहीं मानता.”ब्रिटेन में एलेन हॉल सेमिनरी के फादर स्टीफन वांग कहते हैं कि ये एक तरह का त्याग है जिसे बहुत से पादरी कर लेते हैं. उनके अनुसार, “जब लोग आंतरिक रूप से परिपक्व हों और उनका विश्वास पक्का हो तो ये संभव है.”उनकी नजर में ये बिल्कुल वैसी ही चुनौती है जैसे कि एक पति का अपनी पत्नी के प्रति वफादार रहना.वांग कहते हैं, “किसी भी ईसाई के लिए हस्तमैथुन, शादी से पहले सेक्स और पत्नी के अलावा किसी और से सेक्स करना गलत है और उसे ऐसा नहीं करना चाहिए.”वो बताते हैं, “हस्तमैथुन हर कैथोलिक के लिए वर्जित है. कारण ये है कि ये हमें ज्यादा खुदगर्ज, ज्यादा अंतर्मुखी बनाता है और आप लोगों के लिए अपने दिल को ज्यादा नहीं खोल पाते हैं.”बेशक करोड़ों 


कैथोलिक ईसाई वांग की इस बात से सहमत नहीं होंगे.कार्डिनल ओ’ब्रायन समेत बहुत से कैथोलिक मानते हैं कि ब्रह्मचर्य की अवधारणा पर नए सिरे से विचार किया जाना चाहिए.लेकिन विश्वपाणी कहते हैं कि समस्या ब्रह्मचर्य नहीं है, बल्कि जिस तरह से इसे जीवन पर थोपा जाता है, दिक्कत उसमें है.इस बात को लेकर भी सवाल उठते हैं कि क्यों कुछ लोगों को ब्रह्मचारी जीवन बिताना पड़ता है. कम सहिष्णु माने जाने वाले समाजों में पुरूष समलैंगिक पादरी बनने का रास्ता चुनते हैं क्योंकि वहां वो खुद को सेक्स से बचा सकते हैं.जिम्मी ओ’ब्रायन मानते हैं कि 


नए पोप को ब्रह्मचर्य के मुद्दे पर विचार करना चाहिए. जिम्मी ओ’ब्रायन को अब शादी किए 23 साल हो गए हैं और वो समझते हैं कि उन्होंने सही फैसला लिया था.लेकिन वांग कहते हैं कि लोग ब्रह्मचर्य का गलत मतलब निकालते हैं, जबकि ये तो ईश्वर के साथ अनूठा संबंध बनाता है. उनके अनुसार, “ये दमन नहीं है. ये भी एक तरह से प्यार की कला सीखने जैसा है.”"
science,"एक्सेटर विश्वविद्यालय की ओर से किए गए तथ्यों के अध्ययन में कहा गया था कि जेब में मोबाइल फ़ोन रखने से शुक्राणुओं की संख्या और उनकी गति प्रभावित होती है.हालांकि एक शुक्राणु वैज्ञानिक का कहना है कि इसके प्रमाण अब भी अपूर्ण हैं और उनका फ़ोन अब भी उनकी जेब में ही रहता है.एनवायरमेंट इंटरनेशनल जर्नल में प्रकाशित हुए इस अध्ययन में कहा गया है कि विद्युत चुम्बकीय विकिरण को शुक्राणुओं की संख्या कम होने के लिए ज़िम्मेदार माना जाना चाहिए.

तीन लोग मिलकर पैदा करेंगे एक बच्चाइसके अंतर्गत 1,492 लोगों के शुक्राणुओं की गुणवत्ता के 10 अलग-अलग शोधों का विश्लेषण किया गया. इनमें मोबाइल फ़ोन के विकिरण के संपर्क में आने वाले शुक्राणुओं के प्रयोगशाला में परीक्षण और प्रजनन क्लीनिक में पुरुषों के द्वारा भरी जानी वाली प्रश्नावली भी शामिल थी.प्रमुख शोधकर्ता डॉक्टर फियोना मैथ्यूज ने बीबीसी को बताया कि इन सबमें से एक में ही मोबाइल फ़ोन के संपर्क और कमज़ोर गुणवत्ता वाले शुक्राणुओं में संबंध का पता चला है.उन्होंने कहा, ""अध्ययन से जो संदेश निकल के आ रहे हैं वह यह है कि मोबाइल फ़ोन के उपयोग के साथ उसी अनुपात में शुक्राणु की गतिशीलता में गिरावट आती है, यह गिरावट आठ प्रतिशत तक है.""""मुझे लगता है कि आम आदमी को घबराने की ज़रूरत नहीं है. यदि आपको अपनी प्रजनन शक्ति को लेकर संभावित दिक्कत के बारे में जानकारी है तो आप इसे एक और ध्यान देने योग्य मुद्दा मान सकते हैं. जैसे आप अपने खाने में बदलाव लाते हैं वैसे ही फ़ोन रखने की जगह बदलने के बारे में भी सोच सकते हैं.""उन्होंने प्रमाण की गुणवत्ता के संबंध में अन्य वैज्ञानिकों की आलोचना को स्वीकार किया और ""साफ़ तौर पर और अधिक शोध किए जाने"" की बात कही.डॉक्टर मैथ्यूज कहती हैं, ""यह दिलचस्प है, लेकिन हम बिल्कुल यह नहीं कह रहे हैं कि अपनी जेब में फ़ोन रखने वाला हर कोई नपुंसक हो जाएगा.""हालांकि शुक्राणु मोबाइल फ़ोन के कारण कैसे क्षतिग्रस्त हो सकता है, यह स्पष्ट नहीं है.

मृत पति के शुक्राणु रखने की गुहारएक विचार यह है कि फ़ोन से निकलने वाले विद्युत चुम्बकीय विकिरण शुक्राणु उत्पादन के चक्र में खलल डालते हैं या डीएनए को नुक़सान पहुंचाते हैं.एक अन्य विचार यह है कि सीधे फ़ोन से या विकिरण के माध्यम से निकलने वाली गर्मी शुक्राणु को प्रभावित कर सकती है.शुक्राणुओं पर शोध करने वाले शेफील्ड विश्वविद्यालय के डॉक्टर एलन पैकी इससे संतुष्ट नहीं हैं और उन्होंने कहा कि इसके प्रमाण की गुणवत्ता ख़राब है और वह अपनी फ़ोन रखने की जगह नहीं बदलने वाले.उन्होंने बीबीसी को बताया, ""पैंट की जेब में मोबाइल फ़ोन रखना कुछ समय के लिए इसलिए चिंता का विषय रहा है कि इससे वीर्य की गुणवत्ता और पुरुषों की प्रजनन क्षमता प्रभावित हो सकती है.""वह कहते हैं कि आज तक किए गए शोधों में ज़्यादा गुंजाइश नहीं है. या तो उन्होंने एक बर्तन में शुक्राणुओं को रेडियोधर्मी किरणों के सामने रखा या फिर आदमी के फ़ोन इस्तेमाल करने की आदतों के आधार पर अनुमान लगा लिए, बगैर अन्य चीज़ों- जैसे कि उसकी जीवनशैली पर ध्यान दिए बिना.""दरअसल हमें ज़रूरत महामारी विज्ञान के सलीके के अध्ययन की ज़रूरत है जिसमें मोबाइल फ़ोन के इस्तेमाल के साथ ही जीवनशैली और आदतों का भी हिसाब रघा जाए.""""और तब तक मैं अपना फ़ोन अपनी पैंट की दाहिनी जेब में ही रखता रहूंगा.""(बीबीसी हिन्दी के एंड्रॉएड ऐप के लिए आप 

यहां क्लिक कर सकते हैं. आप हमें 

फ़ेसबुक और 

ट्विटर पर फ़ॉलो भी कर सकते हैं.)"
india,"विपक्षी पार्टी भाजपा ने इसकी आलोचना करते हुए इसे ""निम्न से भी निम्नतर"" बताया है. उधर, शिवसेना और राज ठाकरे की पार्टी एमएनएस ने भी इस बयान पर कड़ा ऐतराज जताया है.दिलचस्प बात ये है कि अजीत पवार की पार्टी एनएसीपी ने भी उनके बयान से पल्ला झाड़ लिया है. सवाल उठ रहे हैं कि क्या पार्टी अजीत के खिलाफ कोई कड़ा कदम उठाएगी?राष्ट्रवादी कांग्रेस पार्टी प्रमुख और केंद्रीय कृषि मंत्री शरद पवार के भतीजे अजीत पवार ने महाराष्ट्र में एक सभा के दौरान ये बयान दिया था.पुणे के इंदापुर में एक सभा को संबोधित करते हुए महाराष्ट्र के उप मुख्य मंत्री अजीत पवार ने कहा, “एक आदमी 55 दिन से बांध से पानी छोडऩे की रट लगाए हुए है. अनशन पर है, क्या उसे पानी मिल गया. जब पानी ही नहीं है तो कहां से छोड़ें, क्या अब पेशाब कर दें.”अजीत पवार यहां नही रुके उन्होंने इससे भी आगे जाते हुए कहा कि जब पीने को पानी है ही नही तो पेशाब भी नही होती. अजीत पवार पर इससे पहले 70 हजार करोड़ के सिंचाई घोटाले का आरोप लग चुका है. इसके चलते उन्हें पद से इस्तीफा भी देना पड़ा था.इसके बाद राज्य में बिजली की किल्लत पर भी अजीत पवार ने एक और विवादास्पद बयान दिया.उन्होंने कहा कि रात में दो बजे बिजली काट देते हैं. आजकल रात में बच्चे बहुत पैदा हो रहे हैं. बिजली नही होगी तो लोग क्या करेंगे.अजीत पवार के इस बयान की भाजपा और शिवसेना ने निंदा की थी.राज ठाकरे ने अजीत पवार की आलोचना करते हुए कहा कि अगले चुनाव में जनता उन्हें सबक सिखाएगी.इससे पहले भी राज ठाकरे और अजीत पवार के बीच तीखी बयानबाजी होती रही है.अहमदनगर में अपनी गाड़ी पर हुए पथराव के बाद महाराष्ट्र नव निर्माण सेना के मुखिया राज ठाकरे ने राज्य के उप मुख्यमंत्री अजीत पवार को सीधी धमकी दते हुए कहा था कि अजीत विभाग गृह विभाग और पुलिस को हटाकर देख लें तो दोनों पैरों पर चलकर वापस नहीं जा पाएंगे."
science,"लंदन स्थित कंपनी पीयरइंडेक्स हर सप्ताह लाखों ट्वीट के आंकड़ों पर नज़र रखती हैं और अपने ग्राहकों को सलाह देती है कि लोग क्या पसंद कर रहे हैं और क्या नहीं.कंपनी के एक विशेषज्ञ निक टेलर बुनियादी बातों से शुरुआत करने की सलाह देते हैं. जैसे कि लिखने की शुरुआत करने से पहले अपनी प्रोफाइल पिक्चर के बारे में विचार करना.कोई ऐसी तस्वीर जो आपके बारे में कुछ खात बातें कहती हो.ट्विटर के नए लेआउट के जरिए आप फेसबुक की स्टाइल में बैनर फोटो लगा सकते हैं. इस तस्वीर का इस्तेमाल अपनी पसंद-नापसंद बताने के लिए किया जा सकता है.मिशन इंपासबल जैसी फिल्मों में काम कर चुके डेविड श्नाइडर आजकल ब्रांडों और कारोबारियों की 

ट्विटर पर भागीदारी बढ़ाने के लिए अपने हास्य कौशल का इस्तेमाल कर रहे हैं. सलाहकार फर्म दैट लॉट के संस्थापक बताते हैं, ""आपकी बेहतरीन ट्वीट में ये बातें होनी चाहिए: सूचना, एक नज़रिया और हास्य.""""अगर इसमें ये तीनों बातें हैं तो उसे शेयर किया जाएगा."" वो बताते हैं कि इसका लहजा ऐसा होना चाहिए कि जैसे किसी दोस्त से बातें की जा रही हों.ट्विटर का एक शिष्टाचार ये है कि आप भी दूसरों को फॉलों और रिट्वीट करें. लेकिन ये बाध्यकारी नहीं है. किसी बड़ी हस्ती के ट्वीट को हजारों लोग फॉलो करने हैं, जबकि उस हस्ती को ऐसा करने की ज़रूरत नहीं पड़ती.टेलर बताते हैं, ""अगर आपको दूसरों के ट्वीट पसंद हैं, तभी उन्हें फॉलो करना चाहिए.""अगर आप 1,000 फॉलोअर की सीमा को पार कर जाते हैं, तो इसका मतलब है कि आप सही राह पर हैं, लेकिन आपको 

फॉलोअर की संख्या को एक सीमा से अधिक महत्व नहीं देना चाहिए.ट्वीट का विश्लेषण करने वाले कोरिया एडवांस इंस्टीट्यूट ऑफ साइंस के डॉ. मीयांग चा कहते हैं, ""हमने पाया है कि फॉलोअर्स की संख्या प्रभाव को नहीं दर्शाती है. वास्तव कई बार ये बुरा संकेत है.""उन्होंने बताया, ""हम इस निष्कर्ष पर पहुंचे हैं कि बड़ी संख्या में फॉलोअर्स उसी स्तर के संवाद को नहीं दर्शाते हैं. जैसे रिट्वीट या मेंशंस.""ये तो कुछ दूसरी ही ख़ासियत हैं जो आपके संदेश पर किसी को एक्शन लेने के लिए प्रेरित करती हैं.(बीबीसी हिन्दी के एंड्रॉएड ऐप के लिए आप 

यहां क्लिक कर सकते हैं. आप हमें 

फ़ेसबुक और 

ट्विटर पर फ़ॉलो भी कर सकते हैं.)"
entertainment,"हाल ही में लंदन से हुई एक वीडियो कॉंफ्रेंसिंग के ज़रिए पूछे गए मेरे इस सवाल का उन्होंने कुछ यूँ जवाब दिया, “पिछले कुछ समय में मेरी तीन बार सर्जरी हुई है. ठीक होने में मुझे थोड़ा वक़्त लगा. उसके बाद मैने सिर्फ़ टीवी सीरियल के लिए शूट किया. अब तो मैं कई फ़िल्में कर रहा हूँ.”और इसके बाद उन्होंने अपनी आने वाली फ़िल्मों की झड़ी लगा दी और बताया, “भूतनाथ रिटर्न्स रिलीज़ हो गई है. इस महीने के आख़िर में आर बाल्कि की फ़िल्म शुरू कर रहा हूँ जिसमें धनुष भी हैं. इसके बाद शूजित सरकार के साथ काम करूंगा जिसमें दीपिका पादुकोण और इरफ़ान खान हैं. फ़रहान अख़्तर के साथ एक फ़िल्म है. फिर आप मुझे कौन बनेगा करोड़पति में देखेगें. टीवी सीरियल भी आएगा. मुझे लगता कि ये काफ़ी हो जाएगा…”..जवाब सुनकर ऐसा लगा मानो कह रहे हों कि पिक्चर अभी बाक़ी है मेरे दोस्त.अमिताभ बच्चन उन सितारों में शामिल हैं जिन्होंने फ़ेसबुक और ट्विटर जैसे सोशल मीडिया के माध्यमों को अपनाया है और उससे पहले ब्लॉग को भी.संपर्क के इन माध्यमों पर वे कहते हैं, “मुझे ये आइडिया अच्छा लगता है कि मैं लोगों से सीधे बात कर सकता हूँ. पहले हमारे पास मौका नहीं होता था कि हम फैन्स के साथ इस तरह बात कर सकें. ये लोग मेरे काम के बारे में अपनी राय देते हैं.”लेकिन सोशल मीडिया के दूसरे पहलू से भी अमिताभ वाकिफ़ हैं. वे कहते हैं, “आपको इस बात के लिए तैयार रहना पड़ेगा कि सोशल मीडिया पर असहज सवालों का सामना भी करना पड़ेगा. लोग आपकी आलोचना भी करेंगे, अपशब्द भी कहेंगे, आपको तैयार रहना पड़ेगा. ये पूरा अनुभव काफ़ी दिलचस्प है. ये लोग मेरे बड़े परिवार की तरह हैं.”हिंदी फ़िल्मों के मौजूदा दौर को लेकर अमिताभ बच्चन काफ़ी आशावान हैं. उनका कहना है, “नई पीढ़ी के कलाकार बहुत हुनरमंद और मेहनती हैं. अपनी पहली ही फ़िल्म में वे कैमरे के सामने इतने नेचुरल होते हैं जबकि हमें इसके लिए कई साल लग गए, आज भी सहज नहीं हो पाते हैं. मुझे जो काम अच्छा लगता है तो मैं उन्हें लिखता भी हूँ.”अमिताभ बच्चन ने हाल ही में हॉलीवुड फ़िल्म 'द ग्रेट गैट्स्बी' में छोटा सा रोल किया था. क्या वे हॉलीवुड में फिर से काम करना चाहेंगे. इस पर अमिताभ का कहना था, “बहुत से भारतीय कलाकार हॉलीवुड फ़िल्मों में काम करते आए हैं- इरफ़ान खान, नसीरुद्दीन शाह, ओम पुरी, शबाना आज़मी. अगर कोई कहानी लेकर मेरे पास आते है तो मैं इस बारे में ज़रूर सोचूँगा.”वैसे उनकी फ़िल्म 'भूतनाथ रिटर्न्स' में उनके कुछ डायलॉग इन दिनों काफ़ी लोकप्रिय हो रहे हैं जिसका ज़िक्र उन्होंने अपने फ़ेबसुक अकाउंट पर भी किया है मसलन- ""तब बवाल क्यों नहीं मचता है जब ऐसे लोग इलेक्शन में खड़े होते हैं जिनके ऊपर करप्शन का आरोप है, गुंडागर्दी का आरोप है, मर्डर का आरोप है. मैं तो एक मामूली भूत हूँ. मेरे इलेक्शन में खड़े होने से इतना बवाल क्यों मच रहा है.""जब पूरे देश में बात राजनीति और वोटिंग की हो रही है तो अमिताभ ने कहा कि हम सबको सिस्टम का हिस्सा बनकर इसमें सक्रियता से भाग लेना चाहिए.(बीबीसी हिन्दी के क्लिक करें

 एंड्रॉएड ऐप के लिए यहां क्लिक करें. आप हमें क्लिक करें 

फ़ेसबुक और क्लिक करें 

ट्विटर पर भी फ़ॉलो कर सकते हैं.)"
india,"इस छह हजार करोड की लागत में वहाँ बनी पुरानी इमारतों को तोड़ने और मलवा हटाने का खर्च शामिल नही है. स्मारक बनाने के लिए जिन जमीनों का इस्तेमाल किया गया, वह जनता के लिए आवासीय कालोनियों के लिए अधिग्रहीत की गयी थीं अथवा वहाँ पुराने सरकारी दफ्तर और जेलें वगैरह थीं.इन्हें गिराने और दूसरी जगह नयी इमारतें बनाने में अलग से धनराशि खर्च की गयी, जो भी इस छह हजार करोड की धनराशि में शामिल नही है.मुख्यमंत्री अखिलेश यादव ने हाल ही में कहा था कि इन स्मारकों पर लगभग चालीस हजार करोड रूपये खर्च हुए, लेकिन उन्होंने इसका कोई विवरण नही दिया.स्मारकों में इस्तेमाल हुई साढ़े सात सौ एकड़ जमीन का सरकारी तौर पर कोई मूल्य नही बताया जा रहा है. लेकिन निर्माण क्षेत्र में लगे गैर सरकारी लोगों के अनुसार फिल्म सिटी के बगल बने नोएडा के पार्कों और लखनऊ में स्मारकों के लिए इस्तेमाल जमीनों की अनुमानित कीमत लगभग डेढ़ लाख करोड रूपये है.स्मारकों के रखरखाव के लिए लगभग छह हजार कर्मचारी रखे गए हैं. स्मारक रख्ररखाव समिति के एक अधिकारी के अनुसार सालाना इनके वेतन का बजट 76 करोड रूपये है. वेतन के अलावा रखरखाव का सालाना खर्च पचास करोड रूपये है. इन स्मारकों में हर महीने औसतन 75 लाख यानि सालाना नौ करोड रूपये की बिजली जलायी जाती है.प्राधिकरण अधिकारियों की चिंता है कि बिजली बिल कैसे कम किया जाए.स्मारकों की सुरक्षा के लिए 850 कर्मचारी तैनात हैं. इनका वेतन गृह विभाग के बजट से अलग से आता है. इन पर भी हर महीने लाखों रूपये खर्च होते हैं.लखनऊ विकास प्राधिकरण अधिकारियों द्वारा हाल ही में तैयार किये एक विवरण के अनुसार सबसे अधिक एक सौ अठत्तर एकड़ जमीन डा. अम्बेडकर स्मारक और उसके आस- पास बने परिवर्तन स्थल तथा पार्कों पर खर्च की गयी.ये स्मारक गोमती नदी के किनारे आलीशान पांच सितारा होटल और सबसे मंहगे विपुल खंड से सटे हैं, इसलिए इनकी जमीन सबसे कीमती हैं.मायावती ने मुख्यमंत्री के तौर पर अपने पहले कार्यकाल के दौरान वर्ष 1995 में यहाँ अम्बेडकर स्मारक, अम्बेडकर स्टेडियम , गेस्ट हाउस और पुस्तकालय आदि बनवाया था.लेकिन 2007 में चौथी बार मुख्यमंत्री बनने के बाद मायावती ने इन इमारतों को डायनामाइट से तुडवाकर, स्मारकों का पुनर्निर्माण और विस्तार किया जिस पर अकेले आवास विभाग से 2111 करोड रूपये खर्च हुए.शहर के पश्चिमी इलाके में वीआईपी रोड स्थित तीन जेलों को तोड़कर वहाँ की लगभग एक सौ पचासी एकड़ जमीन पर एक हजार पचहत्तर करोड रुपयों की लागत से कांशी राम ईको गार्डन बनायी गयी. बगल में लगभग 46 एकड़ जमीन पर कांशी राम स्मारक स्थल का पुनर्निर्माण कराया गया.मोहनलाल गंज के पास बनी नयी जेल के लिए जमीन के अधिग्रहण और निर्माण का खर्च इसमें शामिल नही है.वहीं बगल में सिंचाई विभाग की कालोनी और दफ्तर की इमारत तोड़कर 459 करोड रुपयों की लागत से बौद्ध विहार बनवाया गया.थोड़ा और आगे चलकर एक सौ पैंसठ एकड़ जमीन पर 655 करोड रुपयों की लागत से रमा बाई स्मारक बनवाया गया.नोएडा में लगभग पचहत्तर एकड़ में बने स्मारकों पर सात सौ पचास करोड रूपये खर्च किये गए.मायावती अपने गाँव बादलपुर में आलीशान महल बना रही हैं. इस महल की खूबसूरती के लिए ग्रेटर नोएडा अथारिटी ने लगभग 35 पैतींस एकड़ जमीन पर लगभग 140 करोड रुपयों की लागत से दो पार्क बनाए.अपनी सफाई में मायावती कहती हैं कि उन्होंने उत्तर प्रदेश सरकार के बजट का मात्र एक फीसदी इन स्मारकों पर खर्च किया .लेकिन इन्ही स्मारकों के बनाने में लगे कारीगरों और मजदूरों का कहना था कि इतनी जमीनों और पैसे से जनता के लिए उपयोगी अस्पताल अथवा शिक्षा संस्थाएं भी बनायी जा सकती थीं, पीने और सिंचाई के पानी का इंतजाम हो सकता था, बिजलीघर या दूसरे कल कारखाने लग सकते थे."
science,"इस फ़ोन का नाम है गैलेक्सी राउंड. इसकी स्क्रीन 5.7 इंच की है.सैमसंग ने ये लचीला फ़ोन उस समय उतारा है, जब एक दिन पहले ही एलजी ने घोषणा की थी कि वो अगले साल अपने घुमावदार फ़ोन का उत्पादन शुरु करेगी.दोनों ही कंपनियां लचीली स्क्रीन वाले टीवी भी बना रही हैं. ये टीवी लचीले ओएलईडी (ऑर्गेनिक लाइट इमिटिंग डायोड) तकनीक वाले हैं.सैमसंग का कहना है कि घुमावदार स्क्रीन वाले इस फ़ोन की खूबी ये भी होगी कि उपभोक्ता उस समय भी तारीख, समय या फिर मिस्ड कॉल की जानकारी भी हासिल कर सकेंगे, जब वो बंद हो.साथ ही उपभोक्ता फ़ोन बंद होने के दौरान अपना पसंदीदा गाने भी बदल सकेंगे.शुरुआत में गैलेक्सी राउंड को दक्षिण कोरिया में लॉच किया जाएगा.लेकिन कंपनी ने विश्व स्तर पर इसे लॉच किए जाने की योजनाओं के बारे में जानकारी नहीं दी है.पूरे संसार में स्मार्टफ़ोन का बाज़ार लगातार बढ़ता जा रहा है. इसलिए कंपनियां भी चाहती हैं कि ग्राहकों को लुभाने के लिए नए नए उत्पाद बाज़ार में उतारे जाएं.एक दिन पहले ही इलेक्ट्रॉनिक सामान बनाने वाली कंपनी एलजी ने 'दुनिया का सबसे हल्का स्मार्ट फ़ोन' बनाने का ऐलान किया था.एलजी ने उम्मीद जताई है कि इस तकनीक वाला पहला फ़ोन बाज़ार में साल 2014 तक आ जाएगा.कुछ हफ़्ते पहले ही सैमसंग ने घोषणा की थी कि वह इस महीने के आखिर तक इस तकनीक से लैस गैलेक्सी का एक ख़ास संस्करण पेश करेगी.एलजी का कहना है कि नई तकनीक वाले फ़ोन का पैनल 'लचीला होगा और टूटेगा नहीं'.एलजी का दावा है कि ये फ़ोन सबसे हल्का फ़ोन होगा, छह इंच वाले इस फ़ोन का वज़न सिर्फ़ 7.2 ग्राम होगा.हालांकि स्मार्टफ़ोन उद्योग पर नज़र रखने वाले कुछ लोग मानते हैं कि इस फ़ोन का कुछ ख़ास असर होगा.(बीबीसी हिंदी का एंड्रॉयड मोबाइल ऐप डाउनलोड करने के लिए 

क्लिक करें. आप ख़बरें पढ़ने और अपनी राय देने के लिए हमारे 

फ़ेसबुक पन्ने पर भी आ सकते हैं और 

ट्विटर पर फ़ॉलो भी कर सकते हैं.)"
international,"इंडोनेशिया, थाइलैंड और फ़िलीपींस में शेयरों ने ग़ोता लगा लिया है. फ़िलीपींस का स्टॉक एक्सचेंज तो 6% तक गिर गया है.भारत में रुपया डॉलर के मुकाबले 

65 तक गिर गया तो इंडोनेशिया का रुपिया 2009 से अब तक के निम्नतम स्तर पर आ गया है.अमरीकी केंद्रीय बैंक बाज़ार में तरलता बढ़ाने के लिए मौद्रिक प्रोत्साहन कार्यक्रम चला रहा है जिसके तहत धन का प्रवाह एशिया में हुआ है और इससे पिछले कुछ सालों में चीज़ों की कीमत बढ़ गई है.अमरीकी 

केंद्रीय बैंक, फ़ेडरल रिज़र्व, की जुलाई बैठक के रिकॉर्ड (मिनट्स) से बुधवार को पता चला कि अधिकारी प्रतिमाह 55.50 खरब के बॉन्ड खरीद के कार्यक्रम को कम करने पर ""सामान्यतः सहमत"" थे.हालांकि इन रिकॉर्ड्स से यह पता नहीं चला कि ख़रीद में कटौती कब शुरू की जाएगी लेकिन विश्लेषकों का कहना है कि यह तो तय है कि ख़रीद में कटौती की जाएगी.मेलबोर्न के आईजी बाज़ार में बाज़ार रणनीतिकार स्टैन शामु कहते हैं, "" ज़्यादातर विश्लेषकों का अनुमान है कि कटौती सितंबर में शुरू होगी या कम से कम सितंबर में इसकी घोषणा हो जाएगी और अक्तूबर-नवंबर में इसे लागू किया जाएगा.""इस ख़बर के बाद इंडोनेशिया का जकार्ता कंपोज़िट इंडेक्स 2.3% गिर गया, थाईलैंड का एसईटी 1.9% नीचे आया और मलेशिया का बुरसा 1.8%.एशिया के उभरते बाज़ार, जो कभी दुनिया भर के निवेशकों के पसंदीदा हुआ करते थे- लगातार गिर रहे हैं.भारत और इंडोनेशिया जैसे देश विकास दर में कमी के साथ ही चालू खाते के बढ़ते घाटे से भी जूझ रहे हैं.इसके साथ ही वैश्विग मांग में कमी से निर्यात-आधारित थाईलैंड जैसी अर्थव्यवस्थाएं प्रभावित हुई हैं.भारत की विकास दर 10 साल के न्यूनतम स्तर पर है जबकि इंडोनेशिया की विकास दर 2010 के बाद से गिरकर अप्रैल से जून की तिमाही में 6% पर आ गई है.इसी हफ़्ते जारी आंकड़ों के अनुसार थाईलैंड की अर्थव्यवस्था अप्रैल से जून में लगातार दूसरी तिमाही में कमज़ोर रही है, जिससे तकनीकी रूप से यह मंदी की चपेट में आ गई है.चिंता इस बात की है कि इन देशों में विकास दर अभी और गिर सकती है.अमरीका के केंद्रीय बैंक के बॉन्ड खऱीद कम करने के अनुमान, जिसे पहले जून में करने के संकेत दिए गए थे, के चलते निवेशकों ने एशिया की इन अर्थव्यवस्थाओं से पैसा निकालना शुरू कर दिया है.इस के चलते मुद्रा और शेयर बाज़ार दोनों बेहद अस्थिर हो गए.मई के चरम से जकार्ता कंपोज़िट इंडेक्स 21% और थाईलैंड का एसईटी 19% गिर चुके हैं.भारत का 

सेंसेक्स 12% नीचे गिरा है और फ़िलीपीन्स का शेयर बाज़ार 18% गिरा है.अमरीकी डॉलर के मुकाबले 

भारतीय रुपया 16%, इंडोनेशियाई रुपिया 18% गिरा है तो फ़िलीपीन्स का पेसो और थाईलैंड का बहत 10% तक नीचे आया है.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)"
international,"लेकिन किस्सा यहीं खत्म नहीं होता. एक हफ्ते बाद फिर उनकी उसी हाथ की हड्डी टूट गई.दरअसल साल 2007 में टिम सीढ़ियों से गिर गए और उनकी दाँए हाथ की हड्डी तीन जगह से टूट गई.वैसे तो टूटे हुए हाथ को जोड़ने के लिए प्लास्टर या खपच्ची का इस्तेमाल होता है लेकिन संडरलैंड रॉयल हॉस्पिटल में सर्जन गेविन दी किविएट के मुताबिक ब्लैकबर्न ब्रिटेन के उन 50,000 मरीज़ों में से एक हैं जिनकी हड्डिया इन तरीकों से ठीक नहीं होतीं.लंबे समय तक उन्होंने अलग-अलग तरीके का इलाज किया, इसके बावजूद उनका हाथ ठीक नहीं हो रहा था लेकिन जैसे ही उनकी हड्डी जोड़ने के लिए अल्ट्रासाउंड उपकरण का इस्तेमाल किया गया उनमें सुधार हुआ और उनका हाथ जुड़ गया. इस तकनीक को हाल ही में ब्रिटेन की सरकारी स्वास्थ्य सेवा यानी नेशनल हेल्थ सर्विस ने स्वीकृति दी है.एनएचएस ने एक्सोजन अल्ट्रासाउंड बोन हीलिंग सिस्टम यानि अल्ट्रासाउंड के जरिए हड्डियों को जोड़ने वाली इस प्रणाली को जनवरी महीने में स्वीकृति दी है.नेशनल इंस्टीट्यूट फॉर हेल्थ एंड केयर एक्सिलेंस के अनुसार इस तकनीक के जरिए अल्ट्रासाउंड तरंगें निकलती हैं जो इलाज में मदद करती हैं. इन तरंगों की मदद से हड्डियों के विकास और प्रोटीन को बढ़ावा मिलता है जो पुरानी हड्डियों को हटाते है और   नई हड्डियों का विकास करने में मदद करते है.सालों बाद अप्रैल महीने में ब्लैकबर्न बिना किसी दर्द के अपने बाँए हाथ का इस्तेमाल कर पा रहे थे.उनका कहना था, ''ये अविश्वसनीय है, मुझे इससे काफी राहत मिली है. बिना किसी दर्द के अपने हाथ को हिला पाना, ये मेरे लिए अविश्वसनीय है.''कई सालों बाद मिली इस राहत का जश्न वो मना ही रहे थे कि एक हफ्ते बाद ही उनके साथ फिर हादसा हो गया.उनका कहना था, ''मेरा कुत्ता इस बात को लेकर उत्साहित था कि वो बाहर जा रहा है, वो मेरे पीछे से भागा और मैं सीढ़ियों की रेलिंग के जा टकराया और मेरा हाथ फिर उसी जगह से टूट गया.''ब्लैकबर्न ने कहा , ''एक टहनी के टूटने की आवाज़ आई, मैं समझ गया. वो काफी दर्दनाक था.''उन्होंने कहा कि वे अपने हाथ का इलाज करवाने के लिए फिर से अल्ट्रासाउंड तकनीक का इस्तेमाल करेंगे. साथ ही उनका कहना था कि दोबारा चोट लगने के बावजूद वे   हार नहीं मानेंगे.(बीबीसी हिन्दी के 

एंड्रॉएड ऐप के लिए यहां क्लिक करें. आप हमें 

फ़ेसबुक और 

 ट्विटर पर फ़ॉलो भी कर सकते हैं.)"
entertainment,"आईसीयू से बाहर आते ही किसने की दिलीप साहब से पहली मुलाक़ात? क्यों नहीं पहचाना शाहरुख़ खान की बेटी ने दीपिका पादुकोण को. जानने के लिए पढ़िए आज की मुंबई डायरी.मुंबई के एक अस्पताल में भर्ती दिलीप कुमार की हालत में लगातार सुधार आ रहा है. अब उन्हें आईसीयू से बाहर शिफ्ट कर दिया गया है.जैसे ही दिलीप साहब को आईसीयू से बाहर लाया गया, बस पहुंच गए अमिताभ बच्चन उनसे मिलने. अमिताभ बच्चन और दिलीप कुमार के घनिष्ठ पारिवारिक संबंध हैं.इतना ही नहीं अमिताभ बच्चन भी दिलीप कुमार को अपना आइडल भी मानते हैं. अस्पताल में दिलीप साहब की देख-रेख उनकी पत्नी सायरा बानो कर रही हैं.भई जिस दीपिका पादुकोण को बच्चा बच्चा जानता हो, उसे पहचान ही नहीं पाई शाहरुख़ खान के बेटी सुहाना.हुआ ये कि दीपिका अपनी आने वाली फ़िल्म 'हैप्पी न्यू ईयर' के लुक का ऑडिशन शाहरुख़ के घर पर ही कर रहीं थी. फ़िल्म में दीपिका एक महाराष्ट्रियन लड़की के रोले में हैं जो बहुत चमकीले कपड़े पहनती है.फ़िल्म में दीपिका का किरदार बेहद चटकीला है. ऑडिशन की कुछ तस्वीरें जब दीपिका ने शाहरुख़ की बेटी सुहाना को दिखाई तो सुहाना ने उनसे पूछा कि ये किसकी तस्वीरें हैं.'हैप्पी न्यू ईयर' का निर्देशन कर रही हैं फरहा खान. फ़िल्म में मुख्य भूमिका में हैं शाहरुख़ खान, अभिषेक बच्चन और बोमन ईरानी.फ़िल्म अगले साल अक्टूबर में रिलीज़ होगी. फ़िल्म के कुछ हिस्से दुबई में शूट किए जा रहे हैं.आपको अगर शाहरुख खान की फ़िल्म 'दिलवाले दुल्हनियां ले जाएंगे' याद हैं तो आपको ये भी याद होगा कि इस फ़िल्म में करण जौहर भी थे.करण ने फ़िल्म में शाहरूख खान के दोस्त की भूमिका निभाई थी. दिलवाले के बाद अब एक बार फिर करण जौहर बड़े परदे पर अभिनय करते नज़र आने वाले हैं.अनुराग कश्यप की फ़िल्म 'बॉम्बे वेलवेट' में वो एक खलनायक की भूमिका निभा रहे हैं. फ़िल्म में करण एक ऐसे मीडिया मुग़ल के रूप में नज़र आएंगे जो अपने साम्राज्य को पुर्नजीवित करना चाहता है. फ़िल्म की अधिकतर शूटिंग श्रीलंका में हो चुकी है.'बॉम्बे वेलवेट' फ़िल्म में मुख्य कालाकार है रणबीर कपूर और अनुष्का शर्मा.(बीबीसी हिन्दी के

 एंड्रॉएड ऐप के लिए यहां क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं.)"
sport,"बताया जा रहा है भारत-पाकिस्तान के बीच जारी तनाव के बाद खिलाड़ियों की सुरक्षा के चलते ये कदम लिया गया है.भारत-पाकिस्तान के बीच सीमा पर गोलीबारी की हालिया घटना के बाद दोनों देशों के बीच तनाव बढ़ गया है.हॉकी इंडिया के महासचिव नरेन्द्र बत्रा ने एक संवाददाता सम्मेलन बुलाकर इस बात की जानकारी दी है.साथ ही इस बात को भी दोहराया गया है कि वापस जाने वाले इन सभी खिलाड़ियों को कोई आर्थिक नुकसान नहीं होने देने की कोशिश भी की जा रही है.नरेन्द्र बत्रा ने कहा,""हमने पाकिस्तान के हॉकी संघ से भी बातचीत कर ली है और आम सहमति के बाद फ़ैसला लिया है सभी टीम प्रबंधनों के पास खिलाड़ी को रिलीज़ करने का अधिकार है उसका उपयोग किया जा सकता है. साथ ही अगर सभी नौ पाकिस्तानी खिलाड़ी वापस जाते हैं तो उन्हें 2013 के अनुबंध के अनुसार पूरा वेतन भी दिया जाएगा.""गौरतलब है कि भारत में आईपीएल की तर्ज पर शुरु हुई हॉकी इंडिया लीग में पाकिस्तान के तीन खिलाड़ी शामिल तो हुए हैं लेकिन दिल्ली में सोमवार शाम हुए पहले ही मैच में मैदान में नहीं उतर पाए.'दिल्ली वेव राइडर्स' और 'पंजाब वॉरियर्स' के बीच खेले गए इस मुकाबले के दौरान हिंदू युवक सभा के दो समर्थकों ने पाकिस्तान विरोधी नारे लगाए और स्टेडियम में घुसने की कोशिश की.इससे एक दिन पहले मुंबई में शिव सेना के कार्यकर्ताओं ने भी पाकिस्तान के खिलाड़ियों का विरोध किया था."
india,"यह कहना था कोलकता की रहने वाली इशरत जहाँ का जिनकी तीन साल पहले शादी हुई थी. इशरत का कहना है कि उन्होंने मुस्लिम महिलाओं के सम्मान के लिए भारतीय जनता पार्टी का दामन थाम लिया है.बीबीसी हिंदी से ख़ास बातचीत में वो कहती हैं, ""जो लड़ाई मुस्लिम महिलाएं एक लम्बे अरसे से लड़ रहीं थीं, उनकी भावनाओं और सामाजिक सुरक्षा को सिर्फ़ भारत के प्रधानमंत्री नरेंद्र मोदी ने ही समझा. इसलिए मैंने सोचा कि भारतीय जनता पार्टी में शामिल हो जाऊं और उन मुस्लिम औरतों की मदद करूं जिनकी आवाज़ उठाने वाला कोई नहीं है. न सामाजिक संगठन, न उलेमा."" वो कहती हैं कि हर किसी ने मुस्लिम महिलाओं के अधिकारों के बारे में कभी सोचा ही नहीं. भाजपा में शामिल हुईं इशरत जहांउनका आरोप है कि चाहे वो 'उलेमा काउन्सिल' हो, चाहे मुस्लिम पर्सनल लॉ बोर्ड, या फिर मुसलमान नेता-किसी ने भी औरतों को हक़ दिलाने की कोशिश नहीं की. अलबत्ता उनकी आवाज़ को ही दबाने का काम किया. इशरत जहाँ को उनके पति ने दुबई से ही टेलीफ़ोन पर एक ही बार में तीन तलाक़ दे दिए थे और उनके साथ रिश्ता ख़त्म कर लिया था. मगर उलेमाओं और क़ाज़ियों ने कभी उन्हें गुज़ारा भत्ता दिलाने की कोई पहल नहीं की, जिनका उन्हें अफ़सोस है. इशरत कहती है, ''मैं अलहदगी और बच्चों के साथ मानसिक तनाव से गुज़र रही थीं. कुछ एक ग़ैर सरकारी संगठनों का साथ मिला जिन्होंने थोड़ी मदद मुहैय्या कराई.'' मगर आज दोनों बेटियां अपने पिता के साथ रहती हैं. पति ने दूसरी शादी कर ली. इशरत जहाँ बेटे के साथ अकेली रह गई. बेटियों को उनके पति ज़बरदस्ती अपने साथ ले गए.  तीन तलाक़ पर फ़ैसले के बाद इशरत जहां का जीना मुहाल वो मामला जिसके चलते तीन तलाक़ असंवैधानिक इशरत कहती हैं, ''उनकी सौतेली मां उनके साथ नौकरानियों जैसा व्यवहार करती हैं. इसके लिए मुझे बहुत दुख होता है.'' इशरत ने अपने इंसाफ़ की लड़ाई निचली अदालत से लेकर भारत के सर्वोच्च न्यायालय तक लड़ी. बाद में उनकी जीत भी हुई. मगर पति से गुज़ारा भत्ता लेने के लिए उन्हें अब निचली अदालत का सहारा लेना पड़ेगा.क़ानूनी लड़ाइयों के बीच उन्हें मलाल है कि पश्चिम बंगाल की तृणमूल कांग्रेस की सरकार ने न तो उनका साथ दिया न किसी भी तरह की आर्थिक सहायता की. इसीलिए उन्हें ख़ुशी है कि केंद्र में मौजूदा भारतीय पार्टी की सरकार ने तीन तलाक़ पर तीन सालों के दंड का प्रावधान किया है वो महिलाओं को सामाजिक सुरक्षा दिलाने में मदद करेगा.(बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक और ट्विटर पर फ़ॉलो भी कर सकते हैं.)"
entertainment,"परंपरागत रूप से बनाए गए इस गिटार को 1966 में वीओएक्स कंपनी ने बनाया था.न्यूयॉर्क में हुई नीलामी में इसे जिस अमरीकी नागरिक ने ख़रीदा उसकी पहचान उजागर नहीं हुई है.साल 1967 में आयोजित मैजिकल मिस्ट्री टूर के दौरान हैरिसन ने इस गिटार पर 'आई एम द वॉलरस' बजाया था. उसी साल लेनन ने इसका उपयोग 'हेलो, गुड बाय' नाम के गीत के वीडियो में भी किया था.नीलामी घर जुलिएन का कहना है कि इसकी अनुमानित क़ीमत दो से तीन लाख डॉलर के बीच थी. लेकिन यह अपने अनुमानित क़ीमत से अधिक पर बिकी.इस गिटार को बजाने के बाद लेनन ने 1960 में इसे 

बीटल्स के सदस्य एलेक्स मैजिक के नाम से मशहूर एलेक्स मरदास को उनके 25वें जन्मदिन पर उपहार के रूप में दे दिया था.इस गिटार के पीछे लिखा हुआ है,''मैजिक एलेक्स/ एलेक्सी के लिए, दोस्त होने के लिए शुक्रिया, दो मई 1967, जॉन.''मरदास ने इस गिटार को 2004 में बेच दिया था.(बीबीसी हिन्दी के 

एंड्रॉएड ऐप के लिए आप यहां क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं.)"
science,"'रॉ स्टोरी’ नाम की वेबसाइट के अनुसार टोरंटो के एक डॉक्टर ने मर्दों के लिंग के आकार का अंदाजा लगाने वाला एक मोबाइल ऐप बनाया है.मोबाइल ऐप की वेबसाइट ‘दिप्रिडिक्टर’ कहती है कि यह ऐप पुरुष की लंबाई, उसके यौन रुझान और उसकी उंगलियों की लंबाई जैसे आंकड़ों के जरिए उसके लिंग की लंबाई बताने की कोशिश करता है.इसके लिए अलग अलग वैज्ञानिक अध्ययनों के आधार पर निकाले गए नतीजों का भी इस्तेमाल किया गया है.हालांकि वेबसाइट ‘दिप्रिडिक्टर’ में कहा गया है कि यह ऐप्लिकेशन सिर्फ और सिर्फ मजे के लिए है.इस मोबाइल ऐप को बनाने वाले डॉक्टर क्रिस कुलीगन कहते हैं कि ‘दिप्रिडिक्टर’ उन मिथकों को कमजोर करने में मदद करेगा जो ‘पुरुषों के लिंग के आकार और उससे होने वाली असुरक्षा, चिंता और अंसतुष्टि’ से जुड़ी होती है.अपने पिता का जिक्र करते हुए डॉक्टर क्रिस कहते हैं,“महत्वपूर्ण ये नहीं है कि आपकी पेंसिल कितनी लंबी है बल्कि महत्वपूर्ण ये है कि अपना नाम आप किस तरह से लिखते हैं.”हालांकि उन्होंने कहा कि ऐसा कोई शोध प्रकाशित नहीं हुआ है जो पुरुषों के लिंग के आकार तय करने का आधार बताता हो.डॉक्टर क्रिस हालांकि उस अध्ययन का हवाला देते हैं जिसमें कहा गया है कि समलैंगिक पुरुषों का जननांग सामान्य पुरुषों की तुलना में औसत रूप से अधिक मोटा और लंबा होता है.फिलहाल यह ऐप केवल एंड्रॉयड इस्तेमाल करने वालों के लिए ही है."
sport,"उन्होंने कलाई की चोट के कारण प्रतियोगिता से अपना नाम वापस लिया है.29 जुलाई को ट्रेनिंग के दौरान नडाल को कलाई में चोट लग गई थी. इसी कारण वो टोरंटो और सिनसिनाटी की प्रतियोगिता में भी हिस्सा नहीं ले पाए थे.पहले नडाल को उम्मीद थी कि वे 25 अगस्त से पहले तक ठीक हो जाएँगे.अपने फ़ेसबुक पन्ने पर नडाल ने लिखा, ""मैं काफ़ी दुख से ये घोषणा कर रहा हूँ कि मैं इस साल के यूएस ओपन में नहीं खेल पाऊँगा.""पिछले साल यूएस ओपन के फ़ाइनल में नडाल ने नोवाक जोकोविच को हराकर ख़िताब जीता था.(बीबीसी हिंदी का एंड्रॉयड मोबाइल ऐप डाउनलोड करने के लिए 

यहां क्लिक करें. आप बीबीसी हिंदी से 

फ़ेसबुक और 

ट्विटर पर भी जुड़ सकते हैं.) "
sport,"ये बात अलग है कि 

सुशील कुमार और योगेश्वर दत्त जैसे भारत के स्टार पहलवान चोटिल होने की वजह से इस चैंपियनशिप में हिस्सा नहीं ले रहे हैं.वैसे ख़ुद सुशील कुमार का कहना है कि अगर टीम के डॉक्टरों ने अनुमति दे दी तो वो दो-दो हाथ कर सकते है.सुशील कुमार ने पिछले साल लंदन 

ओलंपिक में रजत पदक जीता था. उनके साथी 

योगेश्वर दत्त ने भी वहां कांस्य पदक जीता था. अब दोनों ही चोटिल है और उसके बाद से उन्होंने किसी टूर्नामेंट में हिस्सा नही लिया है.ऐसा नही है कि इस बार भारतीय दल में एक भी ऐसा 

पहलवान नहीं है जिससे पदक की उम्मीद हो. इस दल में वैसे तो कुल मिलाकर भारत के 22 महिला और पुरूष पहलवान ताल ठोकने के लिए तैयार हैं.तीन साल पहले का वो पल कुश्ती प्रेमियों को अब भी कल की बात लगता है जब सितंबर 2010 में दिल्ली के इंदिरा गांधी अंतराष्ट्रीय हवाई अड्डे पर हज़ारों खेल प्रेमी ढोल-नगाडों के साथ जमा थे. आसमान में अभी भोर का तारा नही चमका था, लेकिन सुशील कुमार तो अब तक भारतीय कुश्ती जगत के ध्रुव तारे बन चुके थे.उन्होंने मॉस्को में विश्व कुश्ती चैंपियनशिप में 66 किलो भार वज़न में मेज़बान देश के ही एलन गोगायेव को हराकर स्वर्ण पदक जीता था. सुशील कुमार के गांव बापलौढा से आए हुए हुजूम में बच्चे, बूढों के अलावा आसपास के क्षेत्रों के आम लोगो के अलावा स्थानीय विधायक और दिल्ली देहात के लगभग सभी जाने-पहचाने अखाड़ों के पहलवान अपने-अपने गुरू-ख़लीफाओं के साथ जमा थे. उनके हाथ में विश्व विजयी पहलवान सुशील कुमार के फोटो वाले बडे-बडे बैनर लहरा रहे थे.जैसे ही सुशील कुमार गले में स्वर्ण पदक पहने एयरपोर्ट से बाहर निकले भीड़ ने उन्हे अपने कंधों पर बैठा लिया और ढोल-नगाड़ों की तेज़ आवाज़ में उनके और भारत माता की जय-जयकार होने लगी. हम भी उनकी एक झलक पाने को लपके लेकिन भारी भीड़ ने पीछे धकेल दिया.यह था सुशील कुमार के विश्व चैंपियन बनने का जादू जिसने दिखाया था कि भारत में सिर्फ क्रिकेटर को ही कंधों पर नही बिठाया जाता, बल्कि हर उस खिलाड़ी का सम्मान किया जाता है जिसे कामयाबी मिलती है.द्रोणाचार्य पुरस्कार से सम्मानित कोच यशवीर सिंह का कहना है कि सबसे ज़्यादा उम्मीद फ्रीस्टाइल वर्ग में 55 किलो भार वर्ग में अमित कुमार, 60 किलो भार वर्ग में बजरंग और 74 किलो भार वर्ग में उतरने वाले नरसिंह पंचम यादव से है.महिला वर्ग में भारत का दारोमदार गीता और अनुभवी गीतिका जाखड़ पर रहेगा.वैसे भारतीय महिलाओं ने कनाडा में हुई पिछली विश्व कुश्ती चैंपियनशिप में दो कांस्य पदक जीते थे. यह कामयाबी गीता फोगाट और बबीता कुमारी ने दिलाई थी. इनके अलावा अलका तोमर भी भारत को कांस्य पदक दिला चुकी है.अलका तोमर भारत की पहली महिला पहलवान हैं जिन्होंने साल 2006 में चीन के ग्वांग्ज़ू शहर में विश्व कुश्ती चैंपियनशिप में कांस्य पदक जीता. विश्व कुश्ती चैंपियनशिप में सुशील कुमार के अलावा भारत के केवल दो पहलवान ही पदक जीत सके है.भारत को सबसे पहली कामयाबी उदय चंद ने साल 1961 में जापान के योकोहामा में कांस्य पदक जीतकर दिलाई.उनके अलावा बिशम्बर सिंह ने साल 1967 में दिल्ली में हुई विश्व कुश्ती चैंपियनशिप मे रजत पदक जीता. ये कामयाबी साबित करती है कि कुश्ती में सफलता भारत को बहुत पहले से मिलती रही है लेकिन उसमें निरंतरता का अभाव रहा है.अब 

कुश्ती ओलंपिक में भी बनी रहेगी लेकिन भारतीय खेल प्रेमियों को इंतज़ार है कि सुशील कुमार और योगेश्वर दत्त की कमी कौन पूरी करेगा.इस लिहाज से विश्व कुश्ती चैंपियनशिप का महत्व बढ़ जाता है. भारतीय खेमे का हौसला बढ़ाने के लिए सुशील कुमार और योगेश्वर दत्त भी हंगरी में ही मौजूद है.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)"
entertainment,"लंदन में एक कंपनी में काम कर रही परिणीति वहीं बस जाना चाहती थीं लेकिन उन्हें वापस आना पड़ा.परिणीति कहती हैं, ""अगर मंदी की वजह से मेरी नौकरी नहीं जाती तो मैं भारत वापस आती ही नहीं. मैं पेशे से बैंकर हूं. इंवेस्टमेंट बैंकिंग में ही करियर बनाना चाहती थी. अभिनय की बात छोड़िए मैं तो वापस ही नहीं आती.""हाल ही में परिणीति 'कौन बनेगा करोड़पति' के सातवें संस्करण में गई थीं. जब अमिताभ बच्चन ने उनकी तारीफ़ में गाना गाया तो वो भावुक हो गईं.अपनी दूसरी ही फ़िल्म 'इशकज़ादे' के लिए राष्ट्रीय पुरस्कार जीतने वाली यह युवा अभिनेत्री कहती हैं, ""जब कोई निर्देशक मेरे पास रोल लेकर आता है और यह कहता है कि हमारे पास बेहद सशक्त किरदार है जो सिर्फ़ आप निभा सकती हैं तो ये बहुत सुखद अहसास होता है.""परिणीति ने सिर्फ़ तीन फ़िल्में की हैं और उनकी चौथी फ़िल्म ‘दावत-ए-इश्क़’ रिलीज़ के लिए तैयार है.इससे पहले वो 'इशकज़ादे' के अलावा 'लेडीज़ वर्सेस रिकी बहल' और 'शुद्ध देसी रोमांस' में दिखी हैं.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)"
india,"यह तूफ़ान पारादीप से क़रीब 310 किलोमीटर दक्षिण-दक्षिणपूर्व, गोपालपुर से 260 किलोमीटर दक्षिणपूर्व और कलिंगपट्टनम से 270 किलोमीटर पूर्व-दक्षिण पूर्व में केंद्रित हो गया है.इस ताज़ा बुलेटिन के मुताब़िक चक्रवाती तूफ़ान उत्तर पश्चिम दिशा की ओर बढ़ेगा और संभावना है कि यह कलिंगपट्टनम तथा पारादीप के बीच उत्तरी आंध्र प्रदेश और ओडिशा के तटों को पार करेगा.

आख़िर ये पायलिन कैसी बला है?यह ख़तरनाक तूफ़ान शनिवार शाम तक गोपालपुर (ओडिशा) के नज़दीक पहुंच सकता है. आईएमडी के मुताबिक़ इस तूफ़ान की अधिकतम रफ़्तार 210-220 किलोमीटर प्रति घंटा रह सकती है.मौसम विभाग के मुताबिक़ पायलिन तूफ़ान शनिवार शाम छह बजे से आठ बजे के बीच ओडीशा और उत्तीर आंध्र प्रदेश के तटीय इलाक़ों को हिट करेगा और इसका असर अगले छह घंटों तक रहने की आशंका है. उसके अगले 12 घंटों के बाद तूफ़ान डिप्रेशन के कारण उत्तरपश्चिम की ओर बढ़ता हुआ ओडीशा के अंदुरूनी इलाक़ों में पहुंचेगा.मौसम विभाग के महानिदेशक एलएस राठौड़ ने शनिवार को दिल्ली में पत्रकारों से बातचीत के दौरान कहा कि अगले 48 घंटों में ओडिशा और आंध्र प्रदेश के अलावा झारखंड और छत्तीसगढ़ में भारी से अत्यंत भारी बारिश हो सकती है.उनके अनुसार बंगाल, बिहार और पूर्वी उत्तर प्रदेश के कुछ इलाक़ों में भी इसके प्रभाव से मध्यम बारिश हो सकती है. पायलिन के असर से अगले छह घंटे के दौरान ओडिशा और आंध्र प्रदेश के उत्तरी तटीय क्षेत्रों में 70-80 किलोमीटर प्रति घंटे से लेकर 90 किलोमीटर प्रति घंटे की रफ़्तार वाली हवाएं भी चलेंगी. दोपहर बाद इन हवाओं की तीव्रता बढ़कर 100-150 किलोमीटर प्रति घंटा हो जाएगी.मौसम विभाग ने कहा कि चक्रवात के पहुंचने के समय आंध्र प्रदेश के उत्तरी तटीय क्षेत्रों और दक्षिणी ओडिशा के तटीय इलाक़ों में तूफ़ान की रफ़्तार 210 से 220 किलोमीटर प्रति घंटा होगी.मौसम विभाग के मुताबिक़ इस तूफ़ान की लहरों की उंचाई क़रीब 3 से 3.5 मीटर तक होगी और इससे ओडिशा के गंजम, खुर्दा, पुरी और जगतसिंहपुर ज़िले के निचले इलाक़े जलमग्न हो जाएंगे.विभाग ने कहा है कि बाढ़ की स्थिति आने पर ओडिशा और उत्तरी आंध्र प्रदेश में बिजली, संचार, रेल और सड़क यातायात बाधित हो सकते है.साथ ही उत्तरी आंध्र प्रदेश, ओडिशा और पश्चिम बंगा के तटीय क्षेत्रों के मछुआरों को समुद्री क्षेत्र से दूर जाने की चेतावनी भी दी गई है.मौसम विभाग ने तूफ़ान की आशंका के चलते रेल और सड़क यातायात को भी नियंत्रित करने का सुझाव दिया है.(बीबीसी हिन्दी के एंड्रॉएड ऐप के लिए यहां  

क्लिक करें. आप हमारे  

फेसबुक पन्ने पर भी आ सकते हैं और  

ट्विटर पर फ़ॉलो भी कर सकते हैं.)"
sport,"कोलकाता के ईडन गार्डेन मैदान पर पहले बल्लेबाज़ी करते हुए राजस्थान रॉयल्स ने मुंबई के सामने जीत के लिए 166 रनों का लक्ष्य रखा, जिससे मुंबई इंडियंस ने आखिरी ओवर में चार विकेट रहते हासिल कर लिया.टॉस जीतने के बाद पहले बल्लेबाजी करते हुए राजस्थान रॉयल ने कप्तान राहुल द्रविड़ के 43 रनों की बदौलत निर्धारित 20 ओवरों में 6 विकेट पर 165 रन बनाए.मुंबई इंडियंस की ओर से स्पिन गेंदबाज हरभजन सिंह ने 23 रन देकर तीन विकेट और केरोन पोलार्ड ने छह रन देकर दो विकेट लिए.इस जीत के साथ ही अब मुंबई इंडियन्स 26 मई को इसी मैदान पर होने वाले आईपीएल के मौजूदा सत्र के फाइनल मुकाबले में चेन्नई सुपर किंग्स का सामना करेगी.हालांकि ये स्कोर काफी चुनौतीपूर्ण था लेकिन मुंबई इंडियन्स ने शुरू से ही अच्छी शुरुआत की और तेज़ी से रन बनाए. लेकिन बाद में उसके बल्लेबाज़ जल्दी जल्दी आउट होने लगे.मुंबई इंडियन्स की ओर से ड्वेन स्मिथ और आदित्य तारे ने बहुत अच्छी शुरुआत की. स्मिथ ने 44 गेंदों में 62 रन बनाए जबकि आदित्य तारे ने 35 रनों का योगदान किया.मुंबई इंडियन्स की ओर से शानदार गेंदबाज़ी करने वाले हरभजन सिंह को मैन ऑफ़ द मैच चुना गया."
india,"पाकिस्तान के सरकारी प्रसारक, पाकिस्तान ब्रॉडकास्टिंग कॉर्पोरेशन ने एआईआर से वो ऐतिहासिक भाषण मांगा था जिसमें जिन्ना ने कहा था कि बिना किसी सरकारी दखल के लोग किसी भी मजहब के अनुयायी बने रह सकते हैं और पाकिस्तान एक धर्मनिरपेक्ष देश रहेगा जिसमें सभी को अपने मजहब के पालन की छूट होगी.जिन्ना ने पाकिस्तान के बनाए जाने की घोषणा के तीन दिन पहले संविधान सभा को संबोधित किया था.वहीं ऑल इंडिया रेडियो के महानिदेशक एल डी मंड्लोई ने बीबीसी को बताया, “एक विशेष तिथि पर की गई रिकॉर्डिंग के बारे में मुझे पाकिस्तान ब्रोडकास्टिंग कॉर्पोरेशन से फोन आया था, लेकिन हमारे पास वो टेप नहीं है.”मंड्लोई ने कहा कि वो अब इसकी जानकारी प्रसार भारती को देंगे और ये सूचना पाकिस्तान को दी जाएगी.पाकिस्तान के अधिकारियों के मुताबिक उन्होंने इस रिकॉर्डिंग के लिए पहले बीबीसी से संपर्क किया था.पाकिस्तान ब्रॉडकास्टिंग कॉर्पोरेशन के महानिदेशक मुर्तजा सोलंगी ने भारत की समाचार एजंसी पीटीआई को बताया कि बीबीसी भी अपने आर्काइव में इस रिकार्डिंग को नहीं ढूंढ पाया.सोलंगी ने कहा, “ये भाषण उन लोगों के लिए बहुत जरूरी है जो अपने देश पाकिस्तान को, एक आधुनिक, बहुलवादी और लोकतांत्रिक देश बनाना चाहते हैं.”भाषण में जिन्ना ने कहा था कि, “आप आजाद हैं; आप अपने मंदिरों में जाने के लिए आजाद हैं, आप अपने मस्जिदों में या और पूजा के किसी भी स्थान में जाने के लिए पाकिस्तान में आजाद हैं.”उन्होंने कहा था कि, “आप किसी भी मजहब, जाति या संप्रदाय से ताल्लुक रखते हों, सरकार का इससे कोई लेनादेना नहीं है.”पाकिस्तान ब्रॉडकास्टिंग कॉर्पोरेशन के महानिदेशक मुर्तजा सोलंगी के मुताबिक वर्ष 1947 में भारत का वो हिस्सा जो अब पाकिस्तान है, वहां के रेडियो स्टेशन्स में रिकॉर्डिंग की उचित सुविधाएं नहीं थीं, इसलिए वे जिन्ना का ये भाषण रिकॉर्ड नहीं कर पाए."
international,"इस विज्ञापन में टॉयलेट की सीट के सामने एक महिला को साड़ी पहने श्वेत साथी के इंतज़ार में बैठे दिखाया गया है.हालांकि विषय की गंभीरता को देखते हुए मामले की आधिकारिक जांच के आदेश दे दिए गए हैं.इस विज्ञापन में एक महिला को टॉयलेट की सीट के सामने भारतीय साड़ी पहने बैठे हुए दिखाया गया है. इस विज्ञापन का शीर्षक है, ""मैं एक श्वेत साथी के इंतज़ार में हूं""यह मामला उस समय प्रकाश में आया जब एक स्थानीय निवासी ने एक सुपर स्टोर के बाहर लगा प्लेकार्ड देखा और उन्होंने अधिकारियों से इस मामले की शिकायत की.जांच के आदेशकालीनिनग्राड.रू वेबसाइट की एक रिपोर्ट के अनुसार शिकायतकर्ता ने कहा कि इस विज्ञापन की शब्दावली न केवल काले लोगों और जातीय अल्पसंख्यकों को ही, बल्कि राष्ट्रवाद और नस्लवाद सहन न करने वाले नागरिकों को भी व्यथित करती है.दूसरी ओर, रूस की राज्य विज्ञापन नियंत्रक संघीय एकाधिकार रोधी सर्विस ने कहा कि वह इस मामले की जांच करेगी कि कहीं इस विज्ञापन के प्रमोशन में किसी तरह के क़ानून का उल्लंघन तो नहीं किया गया है.इसके लिए एजेंसी ने स्थानीय लोगों से अपील की है. उसका लोगों से कहना है कि वे बताएं की क्या उन्हें इस विज्ञापन में कुछ अपमानजनक लगा है?इस बीच कालीनिनग्राड.रू न्यूज़ वेबसाइट की ओर से कराए गए सर्वे में 10 फ़ीसदी से भी कम लोगों ने इस विज्ञापन को नस्लीय क़रार दिया.(क्या आपने बीबीसी हिन्दी का नया एंड्रॉएड मोबाइल ऐप देखा? डाउनलोड करने के लिए यहां 

क्लिक करें. आप ख़बरें पढ़ने और अपनी राय देने के लिए हमारे 

फेसबुक पन्ने पर भी आ सकते हैं और 

ट्विटर पर फ़ॉलो भी कर सकते हैं.)"
science,"ग्लास्गो की 23 वर्षीया अयाना ख़तने से हुई इस तकलीफ़ की शिकार हैं. अपनी 11 वर्षीय बच्चे को गोद में समेटकर वो कहती हैं, ""मैं यहाँ आकर बहुत ख़ुश हूँ. मुझे पति के साथ शारीरिक संबंध से होने वाला दर्द नहीं झेलना पड़ता. वो बच्चा जनने से भी अधिक असह्य था.""अयाना ने जबरन शादी से बचने और अपनी बेटी को ख़तने से बचाने के लिए राजनीतिक शरण ले ली और अब वो ऐसे इलाक़े में रहती है जहाँ सरकार ने शरणार्थियों के लिए फ्लैट उपलब्ध कराए हैं.वो बताती हैं कि अभी भी ग्लास्गो में ऐसी माएँ हैं जो अपनी बेटियों का ख़तना होने दे रही हैं. वो कहती हैं,""हमारे मोहल्ले में दो बच्चियाँ थीं, एक तीन साल की, एक दो सप्ताह की, जिनका उम्रदराज़ औरतों ने ख़तना किया.""महिलाओं के ख़तने में महिला जननांगों के क्लिटोरिस का हिस्सा काट दिया जाता है या यदि बर्बर रूप से बयां किया जाए तो महिला जननांग का बाहर रहनेवाला सारा हिस्सा काट दिया जाता है और मात्र मूत्रत्याग और रजोस्राव के लिए छोटा द्वार छोड़ दिया जाता है.ख़तने के दौरान जटिलताएँ होने से मौत हो सकती है और संभोग तथा बच्चे पैदा करना एक यंत्रणादायक अनुभव हो सकता है.अफ़्रीका और मध्य-पूर्व के कई हिस्सों तथा वहाँ से आने वाले आप्रवासियों के बीच ये प्रथा अभी भी जारी है. कुछ लोग मानते हैं कि महिला की पूर्णता के लिए ख़तना होना ज़रूरी है.ऐसी भी मान्यता है कि इससे महिलाओं की यौन-इच्छा घटती है और उसके विवाहेतर संबंध बनाने की संभावना कम रहती है.ग्लासगो में मेरी मुलाक़ात कुछ सोमालियाई महिलाओं से हुई जिनमें सबका ख़तना हुआ था.एक ने कहा, ""मैं दो साल पहले यहाँ आई, तबसे कुछ नहीं सुना. इस बारे में जानकारियाँ दी जानी चाहिए थीं ताकि लोग जान सकें कि क्या सही है क्या ग़लत.""ग्लास्गो से 800 किलोमीटर दूर ब्रिस्टल में कुछ स्कूली छात्राओं ने बताया कि ख़तना एक आयोजन की तरह होता है.17 वर्षीया अमीना बताती है, ""वो एक समूह में ख़तना करती हैं, शायद ये सस्ता होता होगा...पहले तो लड़कियाँ बेहद उत्साहित होती हैं, उन्हें लगता है कोई पार्टी हो रही है, बाद में उन्हें पता चलता है कि क्या होने जा रहा है और वे तब डर जाती हैं.""ये ख़तना विशेषज्ञ बुज़ुर्ग महिलाएँ करती हैं, जिन्हें इमाम कहा जाता है और जो इस काम में दक्ष होती हैं.ब्रिटेन में लगभग 20,000 बच्चे और शायद इतनी ही तादाद में फ़्रांस में भी ख़तने के कारण ख़तरे में होते हैं.ब्रिटेन और फ़्रांस में ख़तने को लगभग एक ही समय, 80 के दशक में, अवैध घोषित कर दिया गया था.मगर फ़्रांस में जहाँ 100 माता-पिताओं और ख़तना करने वालों के ख़िलाफ़ कार्रवाई हुई, ब्रिटेन में एक को भी सज़ा नहीं हुई है.दरअसल समस्या ये है कि फ़्रांस में जो होता है वो ब्रिटेन में लगभग असंभव है.फ़्रांस में माताओं और बच्चियों को छह वर्ष की आयु तक विशेष चिकित्सालयों में जाना पड़ता है जहाँ बच्चियों के जननांगों की नियमित जाँच की जाती है.छह साल के बाद ये ज़िम्मेदारी स्कूल के चिकित्सकों को दे दी जाती है जो निगरानी करते रहते हैं, ख़ास तौर पर ऐसे समुदाय से आने वाली लड़कियों की जिनमें ख़तने का ख़तरा अधिक होता है.मैं ये जानकारी दे रही, पेरिस के एक बाहरी इलाक़े में काम करनेवाली डॉक्टर ऐमेलू से कहा कि ब्रिटेन में ये व्यवस्था किसी को मंज़ूर नहीं होगी.डॉक्टर ऐमेलू पूछती हैं, ""क्यों? हमारा उद्देश्य तो बच्ची की रक्षा करना है ना? यदि किसी के साथ ऐसा हुआ है, तो हम उसे मनोवैज्ञानिक सहयोग दे सकते हैं या यदि वो चाहे तो ऑपरेशन भी हो सकता है.""गिनिया बिसाउ की एक महिला का ऑपरेशन कर रहे डॉक्टर फ़ोल्डर्स ने मुझे बताया,”मैं इसके जननांगों की क्लिटोरिस और लेबिया वाले हिस्सों को फिर से लगा दूँगा जिसे छह साल की उम्र में काट दिया गया था. इसमें केवल आधा घंटा लगेगा. “वो कहते हैं इसके बाद वो महिला सामान्य शारीरिक संबंध और बच्चे जन सकेगी.दुनिया भर में इस विषय पर विशेषज्ञ मानी जानेवाली डॉक्टर कॉम्फ़ॉर्ट मोमोह कहती हैं कि ब्रिटेन में अभी ख़तने के लेकर 17 स्पेशलिस्ट क्लीनिक काम कर रहे हैं.वो बताती हैं, ""ख़तने के बाद उनकी ऐसी सिलाई हो जाती है कि ऐसी महिलाओं के बच्चों को जनने के समय बच्चे बाहर नहीं निकल पाते.""वो कहती हैं कि ब्रिटेन में हाल के समय में सोमालिया में युद्ध के कारण वहाँ से शरणार्थियों की संख्या जिस तेज़ी से बढ़ी है उससे ये समस्या भी बढ़ रही है और इससे निपटने के लिए पर्याप्त क्लीनिक नहीं हैं."
science,"वैज्ञानिकों का कहना है कि पारंपरिक सिगरेटों को इलेक्ट्रॉनिक सिगरेटों से बदलकर धूम्रपान से होने वाली मौतों को कम किया जा सकता है हालांकि इसके दीर्घकालिक प्रभावों के बारे में अभी कोई जानकारी नहीं है.'एडिक्शन जर्नल' में शोधकर्ताओं ने सलाह दी है कि ई-सिगरेटों पर तंबाकू वाली सिगरेटों के मुक़ाबले नियम कम कठोर होने चाहिए.लेकिन विशेषज्ञों का कहना है कि बिना किसी पुख़्ता सुबूत के इन्हें बढ़ावा देना ठीक नहीं है.तंबाकू का धुआं अंदर ले जान के बजाय ई-सिगरेट पीने वाले वाष्पीकृत तरल निकोटीन को सांस के साथ अंदर लेते हैं.ब्रिटेन में करीब बीस लाख लोग इलेक्ट्रॉनिक सिगरेट पीते हैं और इनकी लोकप्रियता दुनियाभर में बढ़ रही है.विश्व व्यापार संगठन और ब्रिटेन के राष्ट्रीय अधिकारी ई सिगरेट की बिक्री, विज्ञापन और इस्तेमाल पर प्रतिबंध लगाने वाली नीतियों पर विचार कर रहे हैं.एक अंतरराष्ट्रीय दल ने 81 शोधों की जांच की. उनका कहना है कि इलेक्ट्रॉनिक सिगरेट में तंबाकू के धुएं में पाए जाने वाले कुछ ज़हर तो होते हैं लेकिन काफ़ी कम मात्रा में.शोधकर्ता यह भी कहते हैं कि ई-सिगरेट का इस्तेमाल शुरू करने पर धूम्रपान के आदी सिगरेट पीना कम कर सकते हैं या छोड़ सकते हैं.शोधपत्र के एक लेखक, लंदन के क्वीन मेरी विश्वविद्यालय के प्रोफ़ेसर पीटर राएक कहते हैं, ""नियम बनाने वालों को ई-सिगरेट के बाज़ार को कमज़ोर करने से बचना चाहिए क्योंकि इससे वह धूम्रपान करने वालों को इन सुरक्षित उत्पादों को अपनाने से रोक सकते हैं.""लंदन स्कूल ऑफ़ हाइजीन एंड ट्रॉपिकल मेडिसिन के प्रोफ़ेसर मार्टिन मैक़की भी इस विश्लेषण में शामिल थे. उन्होंने कहा, ""स्वास्थ्य से जुड़े लोगों में ई-सिगरेट पर गहरे मतभेद हैं.""(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)"
india,"डेढ़ घंटे तक चली इस बैठक में लालकृष्‍ण आडवाणी, अरुण जेटली, सुषमा स्‍वराज, राजनाथ सिंह और रविशंकर प्रसाद सहित 11 शीर्ष नेता शामिल थे.नेताओं से मुलाकात के बाद अन्ना हज़ारे ने पत्रकारों से कहा कि लोकपाल बिल पर भाजपा का रुख़ सकारात्मक था.अन्ना हजा़रे ने कहा, ""हमारी उनसे अच्छी बात हुई. हमने संयुक्त मसौदा समिति के सरकारी प्रतिनिधियों और सामाजिक संगठनों के प्रतिनिधियों द्वारा तैयार मसौदे के दोनों प्रारूपों को भाजपा नेताओं के समक्ष रखा. हमने उन्हें बताया कि किसमें क्या खा़मी और क्या विशेषताएं हैं.""प्रेंस कांफ्रेंस में टीम अन्‍ना के साथ मौजूद भाजपा नेता रविशंकर प्रसाद ने अन्ना का खुलकर तो समर्थन तो नहीं किया, लेकिन कहा कि पार्टी मजबूत और प्रभावकारी लोकपाल बिल के पक्ष में है.रविशंकर प्रसाद ने कहा, ""हमने गौर से उनकी बातें सुनी. उन्होंने हमें बताया कि लोकपाल और जन लोकपाल में क्या अंतर है? हमने उन्हें आश्वस्त किया कि हम सशक्त और प्रभावी लोकपाल के पक्ष में हैं.अरविंद केजरीवाल ने बताया कि भाजपा नेताओं ने कई सवाल पूछे. उनका एक अहम सवाल ये था कि लोकपाल किसी अच्छे व्यक्ति को ही बनाया जाएगा, यह कैसे सुनिश्चत किया जाए?  इस बारे में कई और सुझाव आए. अब वे आपस में बैठकर इस बारे में पार्टी का रुख़ तय करेंगे.शनिवार को राष्ट्रीय जनतांत्रिक गठबंधन की बैठक होगी. इसमें रविवार को होने वाली सर्वदलीय बैठक के बारे में रणनीति को अंतिम रूप दिया जाएगा.अन्ना हज़ारे तीन जुलाई को होने वाली सर्वदलीय बैठक से पहले अलग- अलग राजनीतिक दलों से मिलकर लोकपाल विधेयक पर आम राय बनाना चाहते हैं.इसी सिलसिले में एक दिन पहले ही अन्ना हज़ारे ने बिहार के मुख्यमंत्री  नीतीश कुमार से मुलाक़ात की थी.अन्ना के साथ चर्चा में नीतीश ने कहा कि वह राज्य में लोकायुक्त के गठन के पक्ष में हैं जिसके दायरे में मुख्यमंत्री पद भी आए. लेकिन प्रधानमंत्री को लोकपाल के दायरे में लाने के मुद्दे पर नीतीश ने अपने रुख़ का ऐलान नहीं किया.समर्थन जुटाने की कवायद में अन्ना हज़ारे मार्क्सवादी कम्युनिस्ट पार्टी महासचिव प्रकाश करात, जद-यू अध्यक्ष शरद यादव और राष्ट्रीय लोकदल के नेता अजीत सिंह से भी मुलाक़ात कर चुके हैं.अब अन्ना हज़ारे और सोनिया गांधी के बीच मुलाकात को लेकर चल रहा सस्पेंस भी ख़त्म हो गया है. अन्ना शनिवार शाम 4 बजे कांग्रेस अध्यक्ष सोनिया गांधी से भेंट करेंगे.इस बीच कांग्रेस प्रवक्ता अभिषेक मनु सिंघवी ने भाजपा पर दोगलेपन का आरोप लगाते हुए कहा कि भाजपा ने अभी तक लोकपाल बिल पर अपना रुख स्पष्ट नहीं किया है और वह इस विधेयक को लेकर पर अपनी स्पष्ट राय सामने नहीं रख रही है."
science,"पहली बार बीबीसी से उनकी आवाज़ 1954 में प्रसारित हुई थी. उन्होंने 11 बार ओलंपिक खेलों की रिपोर्टिंग की. इसमें 1960 के रोम ओलंपिक से लेकर 2000 के सिडनी ओलंपिक तक शामिल हैं.साथ ही उन्होंने छह बार फ़ुटबॉल वर्ल्ड कप की रिपोर्टिंग भी की.कोलमैन ने बीबीसी के कुछ प्रमुख खेल कार्यक्रम भी प्रस्तुत किए. इसमें ग्रांडस्टैंड और स्पोर्ट्स नाइट शामिल हैं. उन्होंने 18 साल तक 'ऑवर ऑफ क्वेश्चन ऑफ़ स्पोर्ट्स' कार्यक्रम की मेज़बानी की.कोलमैन 2000 में बीबीसी से सेवानिवृत्त हुए. 

ओलंपिक खेलों के लिए उनके योगदान को मान्यता देते हुए उन्हें ओलंपिक ऑर्डर अवॉर्ड दिया गया था.उनके परिवार ने बयान में कहा है, ""हम दुख के साथ घोषणा कर रहे हैं कि एक संक्षिप्त बीमारी के बाद डेविड कोलमैन का निधन हो गया है. निधन के समय वह अपने परिवार के साथ थे और उन्हें अधिक तकलीफ़ नहीं हुई.""बीबीसी के महानिदेशक टोनी हॉल ने संस्था की तरफ़ से उन्हें श्रद्धांजलि दी.उन्होंने कहा, ""डेविड कोलमैन देश के सर्वाधिक महान और सर्वाधिक सम्मानित 

पत्रकार थे. उनकी विशिष्ट और ज्ञानवर्धक टिप्पणियों को सुनते हुए पीढ़ियां जवान हुईं. प्रस्तुति, टिप्पणी और विश्लेषण के दौरान उन्होंने वर्तमान दौर के खेल प्रसारण के लिए मानक तय किए.""उन्होंने कहा, ""हमारी संवेदनाएं उनके परिवार और दोस्तों के साथ हैं.""कोलमैन शौकिया धावक भी रहे और उन्होंने एक पत्रकार के रूप में स्टॉकपोर्ट एक्सप्रेस से अपना करियर शुरू किया था और अपनी राष्ट्रीय सेवा के दौरान सेना के समाचार पत्र के लिए लिखा.जब 1952 में चोट के कारण उन्हें ब्रिटिश ओलंपिक टीम के ट्रायल से बाहर होना पड़ा, तो उन्होंने बीबीसी के संपादक से पत्र लिखकर कहा कि वह शनिवार शाम को प्रसारित होने वाले खेल कार्यक्रम के लिए एथलेटिक्स की रिपोर्टिंग करना चाहते हैं.इसके बाद बीबीसी से उनका नाता जुड़ा, जो 2000 में उनके सेवानिवृत्त होने तक चलता रहा.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)"
international,घटना काबुल पुलिस मुख्यालय की है जहां सैन्य सलाहकार एक कैंटीन की तरफ जा रहे थे. महिला अधिकारी ने उन पर अपनी पिस्तौल से निशाना साधा और उन्हें गोली मार दी.अफगानिस्तान में इस तरह की यह पहली घटना है जब किसी महिला पुलिस अधिकारी ने इस तरह से गोली चलाई है.घटना के फौरन बाद महिला अधिकारी को हिरासत में ले लिया गया.नेटो अधिकारियों ने आशंका जताई है कि महिला का संबंध तालिबान से हो सकता है.इस बीच एक अन्य घटना में अफगान सुरक्षाकर्मी ने सुरक्षाबल के छह सदस्यों की हत्या कर दी. इनमें एक अमरीकी शामिल था. अफगानिस्तान में हाल के दिनों में ऐसी घटनाओं की तादाद बढ़ी है जब अफगान सेना या पुलिसकर्मियों की तरफ से नेटो की सेना को बड़ी संख्या में निशाना बनाया जा रहा है.अफ़गानिस्तान में पिछले दिनों 50 से ज्यादा नेटो की सेना पर पुरुष अफगान पुलिस कर्मियों ने हमले किए हैं.अफगान पुलिस बल में ज्यादातर ग्रामीण इलाके के लोगों की भर्ती होती है और अक्सर इसमें पहले से बाग़ी रहे लोगों को भी शामिल कर लिया जाता है.अमरीका ने सितंबर महीने में ऐसे अंदरूनी हमले को देखते हुए पुलिस भर्ती के प्रशिक्षण को टाल दिया था.ऐसे प्रशिक्षण का मकसद यह पता करना था कि इस भर्ती में शामिल पुलिसकर्मियों के संबंध तालिबान से तो नहीं हैं.साल 2014 में अफगानिस्तान से विदेशी फौज कूच कर जाएंगे ऐसे में अफ़गान सुरक्षा बलों को प्रशिक्षित करना नेटो की रणनीति का अहम हिस्सा है.
science,"स्कॉटलैंड के शोधकर्ताओं ने पाया है कि नई गोली यूलीप्रिस्टल अभी तक सबसे ज़्यादा इस्तेमाल हो रही गर्भनिरोधक गोली लेवनरजेस्त्रल  से भी ज़्यादा असरदायक है.हालाँकि लेवनरजेस्त्रल दवा तीन दिनों के भीतर ही इस्तेमाल किए जाने पर अपना असर दिखाती है, लेकिन ये नई दवा यूलीप्रिस्टल सहवास के पांच दिनों बाद भी खाने पर अपना असर दिखाती है.अभी यूलीप्रिस्टल सिर्फ डॉक्टर के पर्चे पर ही मिलती है जबकि लेवनरजेस्त्रल दवा की दुकान से सीधे ही हासिल की जा सकती है.परीक्षणयौन संबंध के बाद गर्भनिरोध के लिए इस्तेमाल की जा रही गोलियां शरीर में मौजूद हॉर्मोन पर ऐसे असर डालती हैं कि वो या तो प्रजनन के लिए अंडाशय से अंडे को निकलने नहीं देती है या फिर उसे गर्भाशय में विकसित नहीं होने देती है.यूलीप्रिस्टल के असर के बारे में जानने के लिए और पिछले साल उसके इस्तेमाल के लिए लाइसेंस दिए जाने से पहले ब्रिटेन, अमरीका और आयरलैंड की 16 हज़ार से ज़्यादा महिलाओं पर इसका परीक्षण हुआ.इस परीक्षण के दौरान गर्भनिरोध की इस नई दवा यूलीप्रिस्टल को अभी तक की सबसे लोकप्रिय दवा लेवनरजेस्त्रल की तुलना में ज़्यादा प्रभावी पाया गया.इन दोनों ही तरह के गर्भनिरोधक के सेवन से होने वाले 'साइड इफेक्ट' एक समान थे.शोधकर्ताओं का कहना है कि इस दवा को अभी केमिस्ट के यहाँ से सीधे इसलिए नहीं लिया जा सकता क्योंकि इसके सुरक्षा रिकॉर्ड को देखना बाकी है.अभी ये बाकी दूसरी गर्भनिरोधक गोलियों कि तुलना में ज़्यादा महँगी भी है."
sport,"लंदन ओलंपिक खेलों में कांस्य पदक जीतने वाली मेरीकॉम ने सात महीने पहले ही अपने तीसरे बेटे को जन्म दिया है.तो एक बार फिर मां बनने के बाद क्या मेरीकॉम ओलंपिक जैसे बड़े मुकाबले के लिए खुद को तैयार कर पाएंगी?अगर मेरीकॉम की माने तो उन्होंने अभी से अपनी कमर कस ली है. वो मानती हैं कि मातृत्व का मतलब ये बिलकुल नहीं हैं कि अपने लक्ष्य से नज़रें फेर ली जांए.बीबीसी से हुई एक बातचीत के दौरान मेरीकॉम ने बताया कि कैसे अपने तीसरे बेटे के जन्म के एक महीने बाद ही उन्होंने अभ्यास शुरु कर दिया था.मेरीकॉम कहती हैं, ''रियो ओलंपिक्स को लेकर मेरे इरादे मज़बूत हैं. मैं अगले ओलंपिक्स में हिस्सा लेना चाहती हूं. मैंने अपनी ट्रेनिंग शुरु भी कर दी है. क्रिसमस और नए साल के उत्सव के बाद मैं अपनी ट्रेनिंग को और कड़ा करने वाली हूं.''लेकिन क्या मां बनने के बाद कुछ बदला नहीं है मेरीकॉम के लिए?बीबीसी के इस सवाल के जवाब में वो कहती हैं, ''मां बनने के बाद मेरे शरीर में जो भी बदलाव आए हैं उनसे लड़ना मेरे लिए कोई बड़ी बात नहीं है. मैं अपने शरीर को जानती हूं और ये भी जानती हूं कि किस तरह कि कसरत मेरे लिए अच्छी है.''इतना ही नहीं मेरीकॉम तो ये भी कहती हैं कि एक मां होने के बाद भी अगर वो पांच बार विश्व चैपियन बन सकती हैं और ओलंपिक पदक जीत सकती हैं तो बाकि लड़कियां ऐसा क्यों नहीं कर सकती.वो कहती हैं, ''लोगों को लगता है कि मां बनने के बाद एक खिलाड़ी विश्व चैंपियन नहीं बन सकती. लेकिन अगर हमारे अंदर जीत की भूख है तो कुछ भी हासिल करना असंभव नहीं है. हां मैं एक मां हूं लेकिन इससे मैं मेहनत करना तो नहीं छोड़ सकती. सपने देखना तो नहीं छोड़ सकती. जीतना तो नहीं छोड़ सकती.''मेरीकॉम ये भी मानती हैं कि जीत के लिए बड़े त्याग करने पड़ते हैं और इसमें आपके परिवार की भी अहम भूमिका होती है.वो कहती हैं, ''मेरे परिवार ने हमेशा मेरा साथ दिया है और मेरे इरादे भी बुलंद हैं. और इसी वजह से मां बनने के बाद भी मैं विश्व चैंपियन बन पाई.''हाल ही में मेरीकॉम ने अपनी आत्मकथा 'अनब्रेकेबल' रिलीज़ की है. मेरीकॉम चाहती हैं कि उनकी जीवनी से नौजवान लड़कियां प्रेरणा लें.(बीबीसी हिंदी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं)"
international,"इनमारसेट की पेशकश वैसे वक़्त आ रही है जबकि कुछ ही दिनों पहले मलेशिया एयरलाइंस का एक विमान - एमएच370 - लापता हो गया.लापता विमान में लगे इनमारसेट उपकरण से थोड़े समय के लिए इलेक्ट्रॉनिक संकेत मिले थे जिससे जाँचकर्ताओं ने हिंद महासागर में विमान के मलबे की खोज की थी लेकिन बाद में वो सिग्नल मिलने बंद हो गए.इनमारसेट का कहना है कि वह जिस मुफ़्त सेवा की पेशकश कर रहा है उससे विमान की स्थिति का पता लगाया जा सकेगा.इससे विमान जीपीएस के सहारे अपनी स्थिति निर्धारित कर सकेगा और अपनी स्थिति, गति और ऊँचाई के बारे में हर 15 मिनट में इनमारसेट के वैश्विक नेटवर्क पर आंकड़े भेजेगा.इनमारसेट के वरिष्ठ उपाध्यक्ष क्रिस मैकलाफ़लिन ने बीबीसी न्यूज़ से कहा, ""दुनिया के 90 प्रतिशत विमानों पर पहले से ही हमारे उपकरण मौजूद हैं. इसलिए इस सेवा के लिए कंपनियों के कोई अतिरिक्त ख़र्च नहीं करना पड़ेगा.""भारी ख़र्च की वजह से ही कहा जाता है विमान कंपनियां सैटेलाइट ट्रैकिंग स्थापित करने से कतराती हैं.लंदन से संचालित कंपनी इंटरनेशनल कमर्शियल एविएशन ऑर्गेनाइजेशन (आईसीएओ) के तत्वावधान में कनाडा के मांट्रियल में सोमवार से शुरू हो रही संगोष्ठी से पहले यह पेशकश की गई है.आईसीएओ और इंटरनेशनल एयर ट्रांसपोर्ट एसोसिएशन (आईएटीओ) एमएच370 के लापता होने के बाद उड़ानों की स्थिति में सुधार करने के लिए भरसक प्रयास कर रहे हैं.कई विश्लेषकों का मानना है कि एमएच370 के बोइंग 777 विमान की सूचना प्रणालियों को जानबूझकर बंद कर दिया गया था और विमान के रडार की रेंज से बाहर जाने से बाद यह गायब हो गया.एमएच370 के संभावित ठिकाने के बारे में सबूत के तौर पर जाँचकर्ताओं के पास विमान पर लगे इनमारसेट उपकरण और ज़मीनी स्टेशनों के बीच हुए इलेक्ट्रॉनिक संदेश ही मौजूद हैं.विशेषज्ञों को विमान के संभावित ठिकाने का पता लगाने के लिए इलेक्ट्रॉनिक तरंगों यानी पिंग पर फ्रीक्वेंसी एनालिसिस टेक्नीक का इस्तेमाल करना पड़ा था.इनमारसेट समुद्री वाहनों के क्षेत्र में ऐसा कर चुकी है. सभी जहाज़ों से आने वाली आपात कॉल सीधे उसके नेटवर्क को भेजी जाती हैं और यह सेवा मुफ़्त है.कंपनी को उम्मीद है कि इस सेवा की लागत को वह दूसरी सेवाओं के माध्यम से वसूल लेगी. लाफ़लिन ने कहा, ""लेकिन हम बेसिक ट्रैंकिंग सर्विस को मुफ़्त रखेंगे.""एमएच370 जैसी घटना की पुनरावृत्ति रोकने के लिए कई कंपनियों कई कंपिनयों ने अपने-अपने प्रस्ताव रखे हैं.(बीबीसी हिन्दी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)"
entertainment,"""मैं उनसे पहली बार मिली जब मैं बहुत छोटी थी. मेरे एक परिचित मुझे उनकी शूटिंग दिखाने ले गए.(काका की आखिरी फिल्म)वो सेट पर एक कुर्सी पर तौलिया लपेटे बैठे थे. मैं उन्हें देखते ही रह गई. तब से लेकर आज तक मुझे उनसे अच्छा कोई और नहीं लगा.फिर मैं दोबारा उनसे महबूब स्टूडियो में मिली.तब मेरी उम्र कोई 13 साल रही होगी. उसके बाद मैं अगले आठ-दस महीने उनसे लगातार मिलती रही.

(फिल्म जगत के 'स्वार्थी रिश्ते')वो मुझे देखकर काफ़ी ख़ुश हो जाते. मुझे समझ में ही नहीं आता कि इतना बड़ा सुपरस्टार मुझे क्यों इतना पसंद करता है.फिर मैं अपने गृहनगर जयपुर चली गई और हमारा संपर्क ख़त्म हो गया.""""फिर कई सालों बाद 1990-91 में मैं उनसे दोबारा एक पार्टी में मिली. वो मेरे पास आए और फिर धीरे-धीरे मिलने का सिलसिला शुरू हो गया.साल 2000 के बाद मैं उनके मुंबई स्थित घर आशीर्वाद भी आने लगी.काकाजी को अकेलेपन से बेहद डर लगता था. वो रात को तेज़ आवाज़ में टीवी चलाकर और घर की लाइटें ऑन करके सोते थे.

(गानों के दम पर बने राजेश खन्ना सुपरस्टार?)मुझे ये बात बड़ी अजीब सी लगती. वो अपनी फ़िल्में नहीं देखते थे. टीवी पर उनकी जब कोई फ़िल्म आती, तो मैं कहती कि काकाजी, चलिए ये फ़िल्म देखें. तो वो कहते मुझे नहीं देखनी. तुम देखो.शायद अपने आपको देखना उन्हें पसंद ही नहीं था.""""उन्हें हर काम सलीक़े वाला पसंद था. कोई बात उनके मन की ना हो या कोई सामान अपनी जगह पर ना रखा हो तो वो बेहद ग़ुस्सा हो जाते थे.उनका स्टाफ़ उनसे थर-थर कांपता था. कई बार ग़ुस्से में वो खाने की प्लेट भी फेंक देते.

(काका की विदाई)लेकिन शाम होते ही वो बिलकुल बच्चे बन जाते. ज़िद करने लगते कि मुझे आइसक्रीम खानी है. मुझे छोले-भटूरे खिलाओ. वग़ैरह-वग़ैरह.काफ़ी रोमांटिक तबियत के थे. कई बार अपने गाने मेरे सपनों की रानी पर नाचने लगते. काफ़ी धार्मिक भी थे. घर में पूजा-पाठ भी करते थे.""""शराब ने उन्हें बहुत नुक़सान पहुंचाया. आख़िरी दिनों में बेहद कमज़ोर हो गए थे. बार-बार गिर पड़ते. जिससे उन्हें कई फ्रैक्चर हो गए थे.बेहद ग़मगीन रहने लगे थे. सोते नहीं थे. कहते थे कोई दूसरे ग्रह से आएगा और मुझे ले जाएगा.उन्हें मौत का डर सताने लगा था. बार-बार कहते मैं 70 साल से ज़्यादा नहीं जिऊंगा. वो उसके भी पहले चले गए.""""मैंने दो रास्ते, कटी पतंग और आन मिलो सजना सहित काकाजी के साथ 10 से ज़्यादा फ़िल्में कीं. मैंने उनकी सुपरस्टारडम का जो दौर देखा है वैसी लोकप्रियता मुझे नहीं लगता कि किसी और को हासिल हुई होगी.

( वहीदा रहमान की यादों में राजेश खन्ना)एक बार उनकी शूटिंग देखने कॉलेज से कुछ लड़कियां आईं. जैसे ही काका जी सेट पर पहुंचे उन लड़कियों ने उन्हें घेर लिया और उनको लेकर छीना छपटी होने लगी. काका के कपड़े तक फट गए.""""सेट पर काका बेहद ख़ामोश रहते थे. साथी कलाकारों से भी बहुत कम बातें करते थे.कभी कभी मुझसे हाल-चाल पूछ लेते, बाकी ज़्यादा बातें बिलकुल नहीं करते थे.स्पॉट ब्वॉय या सेट पर मौजूद असिस्टेंट्स की तरफ़ तो वो देखते तक नहीं थे.

(क्यों हुआ राजेश खन्ना का पतन )बाद में धीरे-धीरे हम लोगों के बीच में संपर्क ख़त्म होने लगा.कई साल पहले मैं उनसे एक बार एयरपोर्ट पर टकराया. उन्होंने मुझसे बड़े प्यार से हाल-चाल पूछे और फिर हम दोनों अपनी-अपनी राह हो लिए. वो मेरी उनसे आख़िरी मुलाक़ात थी.""""मैंने उनके साथ दो-तीन नहीं बल्कि 25-26 फ़िल्में कीं. हम लोग दोस्तों की तरह रहते. हंसी मज़ाक़ करते. मैं उनके घर खाना खाने जाता. उन्हें दाल बनाने का बड़ा शौक़ था.आम धारणा है कि वो बड़े घमंडी थे. लेकिन मुझे ऐसा कुछ नज़र नहीं आया. कई बार अपने सहयोगियों की मदद भी कर दिया करते. लेकिन किसी को पता नहीं चलने देते.अपने ज़माने में बेहद मशहूर थे. हमेशा लड़कियों का हुजूम उनके इर्द गिर्द रहता था.""उनके साथ दिक्क़त ये हो गई कि वो नाकामयाबी से उबर नहीं पाए. बदलते वक़्त के साथ अपने आपको ढाल नहीं पाए. जैसा अमिताभ बच्चन ने बड़ी कामयाबी से किया, वैसा काका नहीं कर पाए.

(यादों में काका)अपने अंतिम दिनों में उन्होंने अपने आपको सबसे अलग कर लिया था.एक बार मैं उनसे पार्टी में मिला. मैंने पुराने साथी होने के नाते उन्हें गले लगाया. लेकिन उन्होंने बिलकुल ठंडी प्रतिक्रिया दी.मुझे ये देखकर बड़ा अफ़सोस हुआ. दुख इस बात का नहीं था कि उन्होंने मुझे उपेक्षित कर दिया. दुख इस बात का था कि वो अपने आपसे कितने दुखी थे.(बीबीसी हिंदी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं)"
sport,"इस बार कम से कम दो हाई प्रोफाइल टीम- कोलकाता नाइट राइडर्स और पुणे वारियर्स इंडिया- की टीम में चीयरलीडर्स डांस तो कर रही हैं लेकिन मिनी स्कर्ट, शरीर से चिपके कपड़े और मेज पर नहीं, बल्कि नृत्यकला का प्रदर्शन करते हुए भारतीय अंदाज में साड़ी पहनकर.भारत के विभिन्न शहरों के नाम और शहर की हजारों करोड़ रूपए की आईपीएल की अधिकांश टीमों के लिए तंग कपड़े पहने, शरीर के रंग से मिलते कपड़े का चुनाव किया गया था. ट्वेंटी 20 की परिकल्पना करने वाले और तीन बार आईपीएल के प्रमुख रहे ललित मोदी, जिन्हें भाई-भतीजावाद के आरोप में बाहर किया गया था, की तरह अश्लील दिखने वाले उस पोशाक को भी पांचवे आईपीएल से बाहर कर दिया गया.कोलकाता नाइट राइडर्स, केकेआर के सीईओ वेंकी मैसूर के प्रतिनिधि के रूप में हैनमर एमएसएल कम्युनिकेशन के एक वरिष्ठ पदाधिकारी ने कहा, “यह ललित मोदी के निष्कासन के बाद आईपीएल को अनाकर्षक बनाने की तैयारी है. अब प्राथमिकता क्रिकेट है. हालांकि यह भी सही है कि चीयरलीडर्स का नाम लेकर नैतिक पहरेदारी शुरू हो जाती है, क्योंकि वह सबसे आसान निशाना है.”इस बार केकेआर की टीम, जिसके मालिक अभिनेता शाहरूख खान और जूही चावला हैं,के चीयरलीडर्स की पोशाक चमकीला जामुनी रंग की है जो स्थानीय ढ़ोलक की थाप पर डांस करती हैं.कहा जाता है कि इसके पीछे सन 2000 में रिलीज हुई फिल्म फिर भी दिल है हिन्दुस्तानी का दर्शन है जिसमें केकेआर के दोनों मालिक लीड रोल में हैं और जूही चावला बंगाली बाला के किरदार में हैं.मजेदार बात यह है कि पहली बार केकेआर टीम में चीयरलीडर्स के रूप में सिर्फ बंगाली बालाओं को रखा गया है.एक पदाधिकारी ने कहा, “ चूँकि शाहरूख खान को अब पश्चिम बंगाल का ब्रांड एंबसेडर नियुक्त कर दिया गया है, इसलिए परपंरागत वेशभूषा और स्थानीय चीयरलीडर्स को रखकर बंगाली लोगों के साथ भावनात्मक रिश्ता भी कायम करने की कोशिश की जा रही है.”हालांकि सभी लोग केकेआर के इस तर्क से संतुष्ट नहीं हैं. स्टेंडर्ड चार्टेड बैंक में काम करने वाले शिखरेन्दु दत्त को चीयरलीडर्स कहीं से भी बंगाली नहीं लगते.उनका कहना है, “ वे उस तरह से न तो साड़ी पहनती है जिस तरह से बंगाली महिलाएं पहनती हैं, न वैसा डांस करती हैं जैसे बंगाली महिलाएं डांस करती हैं और न ही वे बंगाली गीत की तरह गाना गाती हैं, सिर्फ टीम का गान बंगाली है. अधिक से अधिक आप यह कह सकते हैं कि वे साड़ी पहनी चीयरलीडर्स हैं.”आईपीएल की परिकल्पना में भारत के सभी लोकप्रिय बातों को समाहित करना था- धमाकेदार क्रिकेट, फिल्मी सितारे, संगीत और प्राइम टाइम टेलीविजन तमाशा. खूबसूरत हसीनाओं के कम कपड़े ने बॉलीवुड फिल्म की कमी को पूरी कर दी थी.बिडबंना यह है कि चीयरलीडर्स का विरोध सबसे पहले एक खिलाड़ी ने ही किया था. पहला आईपीएल खेल रहे पाकिस्तानी क्रिकेटर शाहिद अफरीदी ने उसे बल्लेवाजों के लिए “विघ्न पैदा करनेवाली” कहा था. कम से कम एक अखबार ने खराब दौर से गुजर रहे इस क्रिकेटर को गेंद पर नजर रखने की सलाह तक दे दी थी और कहा था कि उसे चीयरलीडर्स को नहीं देखना चाहिए.बाद में कई अन्य क्रिकेटरों ने भी विभिन्न कारणों से चीयरलीडर्स का विरोध किया था.महाराष्ट्र में दक्षिणपंथी हिन्दू राजनीतिक पार्टी शिव सेना के प्रमुख बाल ठाकरे ने भी चीयरलीडर्स का यह कहते हुए विरोध किया था कि वे दर्शकों को “बहकाने” के लिए लाई गई हैं.महाराष्ट्र की दो टीमें मुंबई इंडियंस और पुणे वारिर्यस इंडिया आईपीएल में भाग ले रही है. भारतीय जनता पार्टी के नेता और पूर्व केन्द्रीय मंत्री शत्रुघ्न सिन्हा ने उसे क्रिकेट के नाम पर “भद्दा मजाक” की संज्ञा दी थी, जबकि सामाजिक कार्यकर्ता स्वामी अग्निवेश ने चीयरलीडर्स को “अश्लीलता की परकाष्ठा” कहा था.ओडिशा में एक छोटे राजनीतिक पार्टी कलिंगा सेना ने धमकी दी थी कि अगर वहां चीयरलीडर्स को आने दिया गया तो आईपीएल के खेल में अवरोध पैदा करेगें. दो “काली चमड़ी” वाली चीयरलीडर्स उस समय काफी चर्चा में रही थी जब उसने कहा था कि रंग के कारण उसके साथ भेदभाव बरता जा रहा है, जबकि एक ने क्रिकेटर के इश्कबाजी की बात ब्लॉग पर लिख दी थी, परिणामस्वरुप दक्षिण अफ्रिका की उस लड़की को काम से हाथ धोना पड़ा था.सन् 2010 में तत्कालीन आईपीएल के प्रमुख ललित मोदी से जब बीबीसी ने भारतीय बालाओं की जगह हॉलीवुड मार्का लड़कियों को लाए जाने की बाबत पूछा था तो मोदी ने इससे इंकार किया था. उन्होंने कहा था कि हिन्दुस्तान में दुनिया की बेहतरीन हसीनाएं मौजूद हैं. मोदी ने कहा था, “आईपीएल में बड़ी संख्या में दर्शक के रूप में भारतीय महिलाएं शामिल हो रही हैं.”चीयरलीडर्स के रूप में भारतीय महिलाएं ललित मोदी के निकलने के बाद ही आ पाईं.आईपीएल के टीम के रूप में पुणे वारियर्स इंडिया के शामिल होने के बाद परंपरागत भारतीय नृत्यांगना के वेशभूषा में 2011 में चीयरलीडर्स के रूप में उसे शामिल किया गया.पिछले साल पुणे वारियर्स इंडिया के सलाहकार के रूप में काम कर चुकी तनुश्री शंकर का कहना है, “ मैंने सोचा कि चीयरलीडर्स के पुराने ढ़र्रे से अलग हटने का यह बेहतरीन अवसर है. शास्त्रीय और लोक परंपरा के मिलाकर भारतीयता की छवि बनाई जा सकती है, जिसमें मोहकता और ऐन्द्रियकता का समिश्रण भी हो.” हालांकि कुछ प्रशंसकों को इसमें आकर्षण की कमी दिखती है.राजस्थान रॉयल के सीईओ रघु अय्यर का कहना है कि चीयरलीडर्स आईपीएल की महत्वपूर्ण अंग बनी रहेंगी. अय्यर कहते हैं, “पार्टनर और प्रायोजक के लिए यह राजस्व कमाने का बहुत ही उपयोगी जरिया है.”पिछले दो दशक से, जब से भारतीय अर्थव्यवस्था को खोला गया है, भारत में दुनिया के सबसे प्रमुख ब्रांडो का भारतीयकरण कर लिया गया है. पिजा से लेकर संगीत और फैशन टेलीविजन के कार्यक्रम से लेकर ऑटोमॉबाइल इंजीनियरिंग तक, सब में भारतीयता का तड़का लगाकर इसे आत्मसात कर लिया गया है. सभी संकेतों को समझा जाय तो चीयरलीडर्स का भी भारतीयकरण हो ही जाएगा."
entertainment,"बीबीसी एशियन नेटवर्क से ख़ास बात करते हुए सोनम ने कहा, ""लोगों को पता है कि मैं किस परिवार से आई हूं, इसलिए बाक़ी कलाकारों की तुलना में वे मुझसे ज़्यादा अदब से पेश आते हैं. मैं उनकी तुलना में ज़्यादा सुविधाजनक स्थिति में हूं.""(जैकलीन को बचाया सोनम ने)सोनम ने ये भी कहा कि फ़िल्मी परिवारों से आए दूसरे कलाकार अपने आपको मिले इस फ़ायदे के बारे में बात नहीं करते. उन्होंने कहा, ""फ़िल्मी बैकग्राउंड होने से फ़ायदा तो मिलता है. दूसरे कलाकार शायद ये बातें छिपा जाते हैं. लेकिन मैं मानती हूं कि इससे फ़ायदा होता है.""सोनम ने ये भी कहा कि उनके ऊपर अपना घर चलाने की ज़िम्मेदारी नहीं है इस वजह से वह ज़्यादा सोच समझकर अपने लिए फ़िल्मों का चुनाव करती हैं.वह कहती हैं, ""मेरे पास ये लग्ज़री है. जो मुझे पसंद नहीं है, उसे मैं ठुकरा सकती हूं. और मैंने ऐसा किया भी है. रांझणा में काम करने के लिए मैंने तीन बड़े बैनरों की फ़िल्में ठुकराईं.""सोनम ने बताया कि उनके पिता अनिल कपूर उन्हें लेकर ख़ासे पज़ेसिव हैं. वह कहती हैं, ""मेरे पिता को लगता है कि कोई लड़का मेरे लिए परफ़ेक्ट है ही नहीं. मैं ही सबसे अच्छी हूं. लेकिन शायद हर एक मां-बाप को उनके बच्चे सबसे अच्छे लगते हैं.""सोनम कपूर की आने वाली फ़िल्म यशराज बैनर की 'बेवक़ूफ़ियां' हैं जिनमें उनके साथ आयुष्मान खुराना हैं. ऋषि कपूर फ़िल्म में सोनम के पिता बने हैं.फ़िल्म में सोनम ने बिकनी पहनी है जिसकी ख़ासी चर्चा हो रही है.वह अपने इस फ़ैसले का बचाव करते हुए कहती हैं, ""मैं फ़िल्म में एक आधुनिक लड़की का किरदार निभा रही हूं. फ़िल्म में स्विमिंग पूल का दृश्य है. इसमें मैं कोई बुरक़ा तो पहनूंगी नहीं. बिकनी ही पहनूंगी ना.""'बेवक़ूफ़ियां' के अलावा सोनम कपूर फ़िल्म 'ख़ूबसूरत' में भी काम कर रही हैं जिसे उनकी बहन रिया कपूर बना रही हैं. ये फ़िल्म 80 के दशक में बनी ऋषिकेश मुखर्जी की रेखा अभिनीत 'ख़ूबसूरत' का रीमेक है.(बीबीसी हिंदी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)"
sport,"सुपर स्पोर्ट्स पार्क में खेले गए इस मैच में दक्षिण अफ्रीका ने भारत को 302 रन का लक्ष्य दिया था लेकिन फिर बारिश शुरू हो गई और भारत एक भी गेंद नहीं खेल सका.इसके साथ ही दक्षिण अफ्रीका ने यह सीरीज़ 2-0 से जीत ली है.दक्षिण अफ्रीका ने टॉस जीतकर पहले बल्लेबाज़ी चुनी.कप्तान एबी डिविलियर्स ने 109 रन बनाए जबकि सलामी बल्लेबाज़ क्यू दे कॉक ने 101 रन बनाए. इन दोनों के रनों के योगदान से दक्षिण अफ्रीका आठ विकेट खोकर 302 रन के लक्ष्य पर पहुँच गया.इसी मैच में क्यू दे कॉक वन डे मैच में एक के बाद एक लगातार तीन शतक शतक लगाने वाले पांचवे बल्लेबाज़ बन गए. उन्हें प्लेयर ऑफ़ द 

सीरीज़ भी चुना गया. भारत की तरफ से इशांत शर्मा ने 40 रन देकर चार विकेट लिए.दक्षिण अफ्रीका शुरूआती दोनो 

मैच जीतकर पहले ही सिरीज़ अपने नाम कर चुका था. लगातार छह एकदिवसीय सिरीज़ अपने नाम कर दक्षिण अफ्रीका पहुंची भारतीय क्रिकेट टीम जोहनसबर्ग में खेले गए पहले मैच में 141 और डरबन में खेले गए दूसरे मैच में 134 रनों से हारी थी.दक्षिण अफ्रीका इससे पहले अपनी ही ज़मीन पर पाकिस्तान से एक-दिवसीय सिरीज़ 2-1 से हारा था.इसे देखते हुए उम्मीद की जा रही थी कि एकदिवसीय क्रिकेट रैंकिंग में नम्बर एक भारतीय टीम दक्षिण अफ्रीका को कड़ी टक्कर देगी, लेकिन टक्कर देना तो दूर भारतीय टीम उसके 

ख़िलाफ खडी भी नही हो सकी.इससे पहले भारतीय टीम अपने पहले अफ्रीका के दौरे में साल 1992-93 में जीत हासिल करने में कामयाब रही थी. तब जीत के लिए 215 रनों का लक्ष्य भारत ने सलामी बल्लेबाज़ वुरकेरी वेंकट रमन के 114 रनों की मदद से 4 विकेट खोकर हासिल किया था.इसके बावजूद भारत सात मैचों की उस सिरीज़ में 5-2 से हारा था. इसके बाद भारतीय टीम को साल 2006-07 में खेली गई एकदिवसीय सिरीज़ में सैंचुरीयन में 9 विकेट से करारी हार का सामना करना पडा. इसके अलावा साल 2010-11 में खेली गई सिरीज़ में भारत सैंचुरियन में डकवर्थ लुइस नियम के आधार पर 33 रनों से हारा. इसके बावजूद यह भारत का अपेक्षाकृत शानदार दौरा था जिसमें पांच मैचों की सिरीज़ में भारत 3-2 से हारा था.(बीबीसी हिंदी का एंड्रॉयड मोबाइल ऐप डाउनलोड करने के लिए 

क्लिक करें. आप ख़बरें पढ़ने और अपनी राय देने के लिए हमारे 

फ़ेसबुक पन्ने पर भी आ सकते हैं और 

ट्विटर पर फ़ॉलो भी कर सकते हैं.)"
india,"मारे गए जवानों में 11 सीआरपीएफ़ की 80वीं बटालियन के हैं, जबकि चार जवान ज़िला पुलिस बल के हैं. इसके अलावा एक आम नागरिक के भी मारे जाने की ख़बर है.पुलिस प्रवक्ता दीपांशु काबरा के अनुसार इस हमले में सीआरपीएफ़ के दो और ज़िला पुलिस के एक जवान गंभीर रूप से घायल हुए हैं. घायलों को राजधानी रायपुर ले जाने की तैयारी चल रही है.पुलिस का कहना है कि माओवादी मारे गए जवानों के हथियार भी लूटकर ले गए.इस इलाक़े में राष्ट्रीय राजमार्ग का निर्माण चल रहा है, जिसकी सुरक्षा के लिए पुलिस लगातार गश्त करती रहती है.दीपांशु काबरा के अनुसार ''पुलिस के 40 जवान सड़क निर्माण में लगे लोगों की सुरक्षा के लिए निकले थे, उसी समय माओवादियों ने उन पर हमला किया. इस हमले में कुल 16 लोग मारे गए हैं, जिसमें एक आम नागरिक भी शामिल है.”दरभा घाटी वही इलाका है, जहां पिछले साल 25 मई को माओवादियों ने हमला करके कांग्रेस के कद्दावर नेता विद्याचरण शुक्ल, महेंद्र कर्मा, प्रदेश अध्यक्ष नंदकुमार पटेल समेत 31 लोगों की हत्या कर दी थी.कांग्रेस नेता उस इलाक़े में परिवर्तन यात्रा पर थे.माओवादियों ने ताज़ा हमला उस समय किया है, जब ठीक एक महीने बाद 10 अप्रैल को बस्तर में लोकसभा चुनाव के लिए मतदान होना है.पुलिस का कहना है कि संदिग्ध माओवादियों ने सुनियोजित तरीक़े से इस वारदात को अंजाम दिया.पुलिस प्रवक्ता दीपांशु काबरा के अनुसार नक्सलियों ने सड़क के दोनों तरफ से पुलिस पर अंधाधुंध फायरिंग की. अधिकांश जवान इसी फ़ायरिंग का शिकार हुए.पुलिस का दावा है कि मुठभेड़ के बाद माओवादी घटनास्थल से भाग गए.घटनास्थल पर मिले ख़ून के निशान के आधार पर पुलिस ने कम से कम दो नक्सलियों के मारे जाने की आशंका व्यक्त की है. इस घटना के बाद पूरे इलाक़े में पुलिस ने तलाशी अभियान तेज़ कर दिया है.इधर, राज्य के मुख्यमंत्री रमन सिंह ने अपना दिल्ली का दौरा रद्द करने के बाद आपात बैठक बुलाई है. इसमें राज्य के पुलिस महानिदेशक और गृहसचिव समेत पुलिस के आला अधिकारियों के शामिल होने की संभावना है.दूसरी ओर, राज्य के पूर्व मुख्यमंत्री अजीत जोगी ने इस घटना को राज्य सरकार की विफलता बताया है.उन्होंने कहा है कि ''यह हमला राज्य की इच्छाशक्ति के अभाव के कारण हुआ. यह राजनीति का समय नहीं है, लेकिन राज्य सरकार सामाजिक, आर्थिक मुद्दे पर पूरी तरह से असफल रही है. राज्य सरकार ने दरभा में कांग्रेस परिवर्तन यात्रा पर हुए हमले से सीख नहीं ली.''(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)"
india,"ओल्गा जवाहर लाल नेहरु विश्वविद्यालय से हिंदी में एमए की द्वितीय वर्ष की छात्रा हैं. इससे पहले वो दिल्ली विश्वविद्यालय में हिन्दू कॉलेज से हिंदी में स्नातक कर चुकी हैं.भारत आने से पहले रूस में अपने विश्वविद्यालय में रामायण और महाभारत पढ़ने के बाद उन्होंने हिंदी और भारत में अपने भविष्य का सफ़र तय कर लिया था.इसी विश्वविद्यालय में चीन की दो लड़कियां हिंदी में स्नातक कर रहीं हैं. दोनों को हिंदी से इतना लगाव हुआ कि उन्होंने अपना नाम ही हिंदी में रख लिया.इनमें से एक रेखा कहती हैं, "" मुझे लगता है कि चीन और भारत में संबंद्ध प्रगाढ़ होने वाले हैं इस लिए मुझे लगा की हिंदी सीखना मेरे लिए अच्छा होगा. इनकी साथी वर्षा कहती हैं,"" मुझे बॉलीवुड बहुत पसंद हैं."" इन्होंने हिंदी के दो गाने भी सुनाए.लेकिन भारत में हिंदी सीख रहा बड़ा विदेशी तबका ऐसा है जो उच्च शिक्षा या करियर के तौर पर हिंदी का चयन नहीं करता बल्कि अपने काम के लिए, कुछ समय के लिए हिंदी सीख रहा है.भारत में लोगों को लगता है कि हिंदी का विस्तार रुका है लेकिन पूरे विश्व से आए आंकड़े बताते हैं कि हिंदी का विस्तार बढ़ा है. यह कहना है दिल्ली के मालवीय नगर में विदेशी छात्रों को हिंदी पढ़ाने वाले संस्थान ""हिंदी गुरु"" के संथापक चंद्रभूषण का.इस संस्थान में लगभग 32 देशों से विद्यार्थी हिंदी सीख रहे हैं. एक इमारत के तल में हिंदी के विस्तार के नए प्रयोग किए जा रहे हैं.चंद्रभूषण बताते हैं, "" जो लोग हिंदी सीखने आते हैं उनमें बहुत से लोग किसी विश्वविद्यालय में प्रोफ़ेसर हैं, कुछ मीडिया के लोग हैं जो भारत में फ़िल्में बनाना चाहते हैं, कुछ संगीतकार हैं जो हिंदी या संस्कृत के शब्द अपने गानों में डाल कर रीमिक्स करना चाहते हैं और कुछ अंतरराष्ट्रीय विमान सेवा के क्रू मेंबर हैं.""उन्होंने बताया, ""भारत में काम कर रहे विदेशी राजदूत और बड़ी अंतरराष्ट्रीय कंपनियों के विदेशी कर्मचारी और कि भारत में शोध कार्यों के लिए आने वाले लोग भी पहले हिंदी सीखने चाहते हैं.""वह कहते हैं, जब हमने शुरुआत की थी तब इतने लोग नहीं थे लेकिन पिछले पांच-छ सालों में यह संख्या बढ़ी है. ""इसी संस्थान में पढ़ने वाले एड्म जाधव ने एक भारतीय लड़की से शादी की है. उनका कहना है, "" ससुराल वालों से बात करने के लिए हिंदी सीखना बहुत ज़रूरी है. ""दिल्ली विश्वविद्यालय में हिंदी के प्रोफेसर सुधीश पचौरी कहते हैं, "" काफी बड़ी तादाद में विदेशी विद्यार्थी हिंदी की तरफ आकर्षित हो रहे हैं. हिंदी एक बड़ा बाज़ार बना हुआ है. हिंदी सीखने के लिए बहार से लोग आना चाहते हैं.मुझे लगता है कि ब्लॉग ने और फेसबुक ने हिंदी का विस्तार किया है""चंद्रभूषण का कहना है, "" हिंदी उन लोगों के लिए एक जूनून की तरह होती है. मैंने जापानी लोगों के बिज़नेज़ कार्ड पर हिंदी में लिखा हुआ नाम देखा है.""विदेशी विद्यार्थियों को हिंदी सिखाने में आने वाली समस्याओं के बारे में बताते हुए उन्होंने कहा, "" उनकी इच्छा यह होती है कि जल्दी से जल्दी लोगों से बात कर सकें और लोगों से घुल मिल सकें, उन्हें हिंदी सिखाते हुए मैं, मैंने और मुझे का अंतर स्पष्ट करना मुश्किल होता है. कुछ शब्द ऐसे होते हैं जिनके एक से अधिक अर्थ होते हैं, जैसे लगना, मुझे लगा या मुझे चोट लग गई, साथ ही स्त्री लिंग और पुल्लिंग का भेद भी समझाना मुश्किल हो जाता है.""""जापानी लोग हिंदी सीखते हुए 'र' को हमेशा 'ल' बोलते हैं, और जर्मन लोग 'ज' को 'य' बोलते हैं.""हिंदी सिखाने के लिए संकेत की भाषा का भी खूब प्रयोग होता है. कक्षा में अर्थ बताने के लिए अभिनय का सहारा लेना पड़ता है साथ ही ऑडियो- विज़ुअल माध्यम की भी सहायता ली जाती है. जिस देश के विद्यार्थी को समझाना है अगर उस देश की भाषा शिक्षक को आती हो तो अपनी बात आसानी से समझाई जा सकती है.यह पूछने पर कि इतनी मुश्किलों के बाद भी वो लोग हिंदी सीखना क्यों चाहते हैं, चंद्रभूषण ने बताया, "" वैश्वीकरण इसकी एक बड़ी वजह है. हिंदी जानने वाले लोगों को भारत में काम करने वाली कंपनियाँ वरीयता देती हैं. मैंने जापानी लोगों के बिज़नेज़ कार्ड पर हिंदी में लिखा हुआ नाम देखा है.""जो लोग भारत में काम करने के लिए आते हैं, उन्हें अक्सर प्राथमिक स्तर की हिंदी सीखने की ज़रुरत पड़ती है. जो लोग विदेशी विश्वविद्यालयों में हिंदी सीख रहे होते हैं वो माध्यमिक स्तर की हिंदी सीखने के लिए भारत आते हैं.जवाहर लाल नेहरु विश्वविद्यालय के प्रोफ़ेसर जी एस मीणा का कहना है, "" हिंदी एक बड़ी भाषा के रूप में उभर रही है पूरी दुनिया में और भारत एक बड़े बाज़ार के रूप में, तो अगर एक बाज़ार में आपको स्थान बनाना है और इस बड़ी दुनिया को आपको समझना है तो निश्चित तौर पर आप भाषा के माध्यम से ही यह काम कर सकते हैं. पहले केवल विश्विद्यालों में हिंदी सिखाई जाती थी लेकिन आजकल बहुत से इंस्टीट्यूट भी बाज़ार में हैं. इनकी बड़ी भूमिका को भी हमें समझना चाहिए. वैश्वीकरण बिना भाषाई आदान - प्रदान के संभव ही नहीं है.""प्रोफ़ेसर मीणा कुछ महीनों बाद कोरिया के हंकूक विश्वविद्यालय में हिंदी पढ़ाने जा रहे हैं.सुधीश पचौरी ने बताया, ""भारत में विदेशी विश्वविद्यालयों से ऐसे भी लोग आते हैं जो वहां हिंदी में पीएचडी कर रहे होते हैं. वो केवल अपने व्यवहारिक ज्ञान के लिए हिंदी जानने भारत आते हैं या फिर हिंदी में अध्यन के अन्य स्रोत ढूंढते हुए भारत आ जाते हैं.""उन्होंने बताया, ""दिल्ली विश्वविद्यालय में ऐसे बहुत से लोग आते हैं जो ""इंडोलॉजी"" यानि भारत के बारे में अध्यन में रूचि रखते हैं. वो भारत के समाज,संस्कृति, धर्म के बारे में जानना चाहते हैं. उनके लिए हिंदी सीखना इसी प्रक्रिया का एक हिस्सा होता होता है.उनका रुझान यह है कि वो फ़िल्मों के ज़रिए हिंदी सीखना चाहते हैं. बाज़ार में निकल कर लोगों से मिलना चाहते हैं.सुधीश पचौरी कहते हैं, ""वो शुद्ध हिंदी की तरफ जाते हैं, जबकि हम लोग काम की हिंदी या बातचीत की हिंदी की ओर बढ़ते हैं. हमारी दिक्कत ये है कि हमने कभी इनको अपना सही ग्राहक नहीं माना. क़ायदे से हिंदी पढ़ाने के लिए ऑनलाइन पाठ्यक्रम विकसित करने चाहिए ताकि हम उन्हें घर बैठे या बहुत ही कम खर्चे में हिंदी सिखा सकें. अभी इस तरफ हमारा कोई सुनियोजित प्रयास नहीं हुआ है.""रूस से हिंदी पढने भारत आईं ओल्गा कहतीं हैं, ""विश्वविद्यालय में पढ़ते हुए मुझे ये पता चला कि भारत में हिंदी की स्तिथि अच्छी नहीं है. यहाँ लोग अंग्रेजी पर ज़्यादा ध्यान देते हैं. हिंदी एक ऐसी भाषा है जो लोगों को जोड़ती है इसलिए हिंदी पर ज़्यादा ध्यान देना चाहिए.""(बीबीसी हिन्दी के एंड्रॉएड ऐप के लिए 

क्लिक करें. आप हमें

 फ़ेसबुक और 

ट्विटर पर फ़ॉलो भी कर सकते हैं.)"
international,लड़कियों की पढ़ाई-लिखाई और दूसरे अधिकारों को लेकर बहुत मुखर रहीं मलाला को तालिबान ने गोली मारी थी लेकिन वो बच गईं.गोली लगने के बाद उन्हें इलाज के लिए ब्रिटेन के एक अस्पताल में भर्ती करवाया गया था. अस्पताल से छुट्टी के बाद वो वेस्ट मिडलैंड जा रही हैं जहां उनका परिवार ठहरा हुआ है.अस्पताल ने कहा है कि जनवरी या फरवरी में उनके सिर के एक हिस्से की सर्जरी की जाएगी.चिकित्सकों ने कहा है कि उनकी बाँईं आँख के ऊपर लगी गोली उनके भेजे को छूती हुई निकल गई थी.बर्मिंघम के अस्पताल ने अपने बयान में कहा है कि उन्हें उम्मीद है कि अस्पताल से छुट्टी के बाद भी उनकी सेहत में सुधार जारी रहेगा.डॉक्टर डेव रॉसर ने कहा है कि मलाला एक बहुत बहादुर लड़की हैं और लोगों की देखभाल से उनकी सेहत में बहुत सुधार आया है.उन्होंने कहा मलाला अस्पताल आती रहेंगी जहां चिकित्सकों की टीम उनका इलाज करेगी.पाकिस्तान की सरकार ने बुधवार को घोषणा की थी कि मलाला के पिता को बर्मिंघम में नौकरी दे दी गई है.
sport,"फ़िलहाल ताज़ा विवाद जाने-माने ट्रैप निशानेबाज़ रोंजन सोढ़ी और महिला डिस्कस थ्रोअर 

कृष्णा पुनिया के बीच राजीव गांधी खेल रत्न पुरस्कार को लेकर है.दिल्ली में हुए 2010 के राष्ट्रमंडल खेलों में स्वर्ण पदक जीतकर रातों रात स्टार बनने वाली डिस्कस थ्रोअर कृष्णा पुनिया ऐसा कारनामा करने वाली भारत की पहली महिला खिलाड़ी बनीं. अब कामयाबी तो कामयाबी है भले ही उनके आलोचक यह कहें कि उस स्पर्धा में दुनिया की दूसरी शीर्ष महिला डिस्कस थ्रोअरों ने हिस्सा नहीं लिया था, तो दूसरी तरफ़ 

रोंजन सोढी ने भी दो रजत पदक जीते हैं.अगर सफलता के पैमाने की बात करें तो इसके अलावा कृष्णा पुनिया के पास एशियाई खेलों के दो कांस्य पदक भी हैं तो रोंजन सोढ़ी पिछले एशियाई खेलों में निशानेबाज़ी की स्पर्धा में स्वर्ण पदक जीतने वाले इकलौते निशानेबाज़ हैं. इसके अलावा उन्होंने एक कांस्य पदक भी जीता था. डबल ट्रैप शूटिंग में वह दो बार विश्व कप विजेता तो बने ही साथ ही उनका बचाव करते हुए वह विश्व चैंपियन भी बने.कृष्णा पुनिया के कोच पति द्रोणाचार्य सम्मान पा चुके वीरेंद्र पुनिया का कहना है कि कृष्णा पुनिया के नाम पर अवॉर्ड समिति की सहमति पहले ही बन चुकी थी. लेकिन जैसे ही महिला निशानेबाज़ और ख़ुद राजीव गांधी खेल रत्न पुरस्कार से सम्मानित हो चुकी महिला निशानेबाज़ अंजलि आर.भागवत पुरस्कार समिति की सदस्य बनीं तभी से कृष्णा पुनिया के नाम की जगह 

रोंजन सोढ़ी का नाम चलने लगा और कृष्णा का नाम पुरस्कार सूची से काट दिया गया.कृष्णा पुनिया ने कहा कि अगर उनके साथ ऐसा व्यवहार किया जा रहा है तो उनके खेल में आने का क्या फ़ायदा और ऐसे ही हालात रहे तो वह एथलेटिक्स को अलविदा भी कह सकती हैं.इस पर प्रतिक्रिया देते हुए वीरेंद्र पुनिया ने कहा कि वह खेल-मंत्री से मिलने की कोशिश कर रहे हैं और कृष्णा खेलना जारी रखेंगी.वीरेंद्र पुनिया के अनुसार अगर कृष्णा का नाम पहले प्रस्तावित नहीं होता तो उन्हें इतना दुख नहीं होता.राजीव गांधी खेल रत्न पुरस्कार की शुरूआत साल 1991-92 से हुई और पहली बार इसे पाने का श्रेय शतंरज खिलाड़ी विश्वनाथन आनंद और बिलियर्डस खिलाड़ी गीत सेठी को मिला.उसके बाद सिडनी ओंलपिक की कांस्य पदक विजेता महिला भारोत्तोलक कर्णम मल्लेश्वरी और क्रिकेट में सचिन तेंदुलकर और महेंद्र सिंह धोनी के अलावा टेनिस में लिएंडर पेस और बैडमिंटन में सायना नेहवाल और पुलेला गोपीचंद को भी मिल चुका है.उन सबके अलावा और भी बहुत से खिलाड़ी इसे हासिल कर चुके है.इसी बीच कई बार ऐसे खिलाड़ियों के नाम भी सामने आए जो चौंकाने वाले रहे.साल 2001 में निशानेबाज़ी में अचानक से अभिनव बिंद्रा का नाम राजीव गांधी पुरस्कार के लिए प्रस्तावित हुआ और उन्हें मिला भी लेकिन तब तक उन्होंने कोई बहुत बड़ी उप्लब्धि हासिल की हो ऐसा भी नहीं था.इसके बाद अगले ही साल 2002 में महिला एथलीट के.एम. बीनामोल का नाम राजीव गांधी खेल रत्न पुरस्कार के लिए चुना गया लेकिन तब महिला निशानेबाज़ अजंलि भागवत का नाम भी साथ में विवाद के रूप में जुड़ गया.इस मामले ने इतना तूल पकड़ा कि आख़िरकार बीनामोल और अंजलि को संयुक्त रूप से सम्मानित किया गया.इसके बाद कुछ वर्ष शांति से बीते लेकिन साल 2009 में महिला मुक्केबाज़ और तब तक पांच बार विश्व चैंपियन बनने का गौरव हासिल कर चुकी एमसी मैरीकॉम का नाम इस सर्वोच्च पुरस्कार के लिए चुना गया, लेकिन 2008 के बीजिंग ओलंपिक के कांस्य पदक विजेता पहलवान सुशील कुमार और मुक्केबाज़ विजेंद्र सिंह ने विरोध की आवाज़ उठाई और आख़िरकार तीनों खिलाड़ियो को राजीव गांधी खेल रत्न पुरस्कार दिया गया.इसके बाद विरोध का बिगुल बजाया गगन नारंग ने कि उन्हें इस पुरस्कार के लिए नज़रअंदाज़ किया जा रहा है, तब उन्होंने भी निशानेबाज़ी छोड़ने की बात कही थी.उन्हें आश्वस्त किया गया कि अगली बारी आपकी है और गगन नारंग को साल 2011 में यह पुरस्कार मिला.वैसे अगर उपलब्धियों की बात की जाए तो निशानेबाज़ शमरेश जंग ने साल 2006 के मेलबर्न राष्ट्रमंडल खेलों में पांच स्वर्ण एक रजत और एक कांस्य पदक के अलावा 2002 के राष्ट्रमंडल खेलों में भी दो स्वर्ण और तीन रजत पदक जीते हैं.उनके अलावा समरेश जंग मेलबर्न राष्ट्रमंडल खेलों के सर्वश्रेष्ठ एथलीट भी धोषित किए गए थे. उनके अलावा एक और निशानेबाज़ जसपाल राणा ने 2006 के दोहा एशियाई खेलों में तीन स्वर्ण पदक जीतकर तहलका मचा दिया था जिनमें दो स्वर्ण पदक तो व्यक्तिगत थे.जसपाल राणा और शमरेश जंग ने शायद ही कभी इन पुरस्कारों को लेकर अपनी आवाज़ उठाई हो लेकिन अब तो ऐसा लगता है जैसे इन्हें पाने के लिए शोर मचाना भी ज़रूरी है, वर्ना जिसे यह मिले उसके लिए पुरस्कार और जिसे नहीं मिले उसका तिरस्कार जैसा क्यों लगता है खिलाड़ियो को आजकल?(बीबीसी हिन्दी के एंड्रॉएड ऐप के लिए यहां 

क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं.)"
sport,"इस सूची में पूर्व के नंबर एक टाइगर वुड्स को पीछे छोड़ते हुए बॉक्सर फ्लॉएड मेवेदर पहले नंबर पर पहुँच गए हैं. उन्होंने कुल आठ करोड़ 50 लाख डॉलर कमाए. घरेलू हिंसा के आरोप में वे तीन महीने जेल की सजा काट रहे हैं.भारतीय खिलाड़ियों की बात करें तो महेंद्र सिंह धोनी और सचिन तेंदुलकर क्रमश 31वें और 78वें पायदान पर हैं. फोर्ब्स की सूची में दूसरे नंबर पर हैं बॉक्सर मैनी पेक्कयूआओ (छह करोड़ 20 लाख डॉलर) जबकि गोल्फ खिलाड़ी टाइगर वु्ड्स पाँच करोड़ 94 लाख डॉलर की कमाई के साथ तीसरे स्थान पर रहे.2001 के बाद से ही टाइगर वुड्स ने फोर्ब्स सूची को टॉप किया है. लेकिन सेक्स स्कैंडल के बाद से उनके प्रायजकों में कमी आई है.केवल दो महिलाएँ शामिल टेनिस स्टार रॉजर फेडरर को कुल पांच करोड़ 27 लाख की आमदनी हुई और उन्हें पाँचवा नंबर मिला.डेविड बेकहम को आठवां स्थान मिला है. फुटबॉल खिलाड़ियों में वे सबसे ज्यादा कमाई ( चार करोड़ 60 लाख डॉलर) करने वाले खिलाड़ी हैं.ओलंपिक चैंपियन उसैन बोल्ट इस सूची में काफी नीचे हैं. दो करोड़ तीन लाख डॉलर की कमाई के साथ उन्हें 63वां स्थान मिला है.फोर्ब्स की सूची में केवल दो महिलाएँ हैं- रूस की टेनिस खिलाड़ी मरिया शरापोवा और चीन की टेनिस खिलाड़ी ली ना.शरापोवा ने पिछले एक साल में काफी ईनामी राशी जीती है और कई कंपनियों के विज्ञापन भी कर रही हैं.दो करोड़ 79 लाख डॉलर की कमाई के साथ उन्होंने 26वां नंबर हासिल किया है. जबकि ली ना एक करोड़ 84 लाख डॉलर के साथ 81वें नंबर पर रहीं.फोर्ब्स पत्रिका खिलाड़ियों की कुल आमदनी में उनका वेतन, बोनस, ईनामी राशी, समारोहों में जाने की फीस, विज्ञापन और लाइसेंस से होने वाली कमाई शामिल है. इसमें टेक्स या एजेंट की फीस नहीं काटी जाती.सबस ज्यादा कमाई करने वाले 100 खिलाड़ियों में से 30 फुटबॉल खिलाड़ी हैं."
india,"कॉलेज प्रशासन का कहना है कि छात्र का अपनी महिला शिक्षक को ऐसी पेंटिंग बना कर देना उचित नहीं है. पटना के कुछ छात्र इन तस्वीरों का विरोध भी करने लगे हैं. प्रिंसिपल कहते हैं यह यौन प्रताड़ना का मामला है.छात्र गोपाल शून्य बताते हैं, ‘‘असल में असाइनमेंट में हम लोगों को रेप्लिका ही बनाना होता है. मैंने भी कुछ ऐतिहासिक चित्रों की नकल बनाई है. लेकिन शिक्षिका ने इसे ऐतिहासिक चित्रों की नकल भी नहीं माना और कहा कि ये अश्लील है. हमारे कॉलेज में न्यूडिटी की पढ़ाई होती है पहले ही वर्ष में. मुगलकालीन समय में भी ऐसे चित्रों का वर्णन है.’’लेकिन ज़रुरत क्या थी ऐसे चित्र बनाने की?गोपाल कहते हैं कि वो 'इरोटिक वर्ल्ड' विषय पर ही पढ़ाई कर रहे थे और इसीलिए उन्होंने ऐसी पेंटिंग बनाई.वो कहते हैं, ‘‘ये मेरे लिए सामान्य था. कोई नई बात नहीं थी. मैंने सोचा भी नहीं था कि इससे कोई विवाद होगा.’’हालांकि शिक्षिका रीता शर्मा को गोपाल की पेंटिंग नागवार गुज़री है.बीबीसी से फोन पर बात करते हुए रीता कई बार भड़क गईं, ‘‘ ये कला का कॉलेज है. यहां कला की शिक्षा दी जाती है. उस लड़के की मंशा कुछ और थी. यहां लड़कियां पढ़ती हैं. आपने देखे होंगे चित्र. ये विषय मैंने नहीं दिया था चित्र बनाने को. कॉलेज के प्रिंसिपल और शिक्षकों ने मिलकर ये फैसला किया कि इस लड़के को फेल किया जाए.’’कामसूत्र के विषय पर पेंटिंग से क्या आपत्ति है, यह बार बार पूछे जाने पर रीता शर्मा का कहना था, ‘‘ यह कला विद्यालय है, काम-कला विद्यालय नहीं है. मैं ऐसे फालतू विषयों पर बात नहीं कर सकती. पूरे कॉलेज ने ये फैसला लिया है. ये पेंटिंग उस लड़के की विकृत मानसिकता का परिचायक है. वो लड़का विकृत है.’’इसके बाद जब बीबीसी ने कॉलेज के प्रिंसिपल चंद्रभूषण श्रीवास्तव से बात की तो उनका कहना था कि समाज में जिस चीज़ का विरोध होता है वो नहीं होना चाहिए.उनका कहना था, ‘‘ये लड़का पहले भी बदमाशी करता रहा है. उसने पहले किसी और की पेंटिंग दे दी. फिर माफी मांगी. हमने उसे एक और मौका दिया तो उसने ऐसी पेंटिंग बनाई जिस पर उसकी टीचर ने शिकायत की. ये यौन प्रताड़ना का मामला है.’’ लेकिन क्या कला महाविद्यालय में कामसूत्र, सेक्स और न्यूडिटी पर बहस और काम नहीं होना चाहिए?प्रिंसिपल चंद्रभूषण बातों बातों में एमएफ हुसैन का मामला भी उठाते हुए कहते हैं कि अगर कला से समाज को आपत्ति है तो उसको बदलना चाहिए.वो कहते हैं, ‘‘ ये पूरे कॉलेज का निर्णय है. अकेले मेरा नहीं. जो शिक्षिका है जिनके तहत ये काम हुआ है. उनको आपत्ति थी. पूरे कॉलेज ने चर्चा की और फैसला किया.’’उधर इस मामले में कुछ छात्र भी इसका विरोध कर रहे हैं. इन पेंटिंग का विरोध करने वाले छात्र आशीष सिन्हा ने बीबीसी को फोन पर बताया, ‘‘इस मामले में गुरु-शिष्य परंपरा को खत्म किया गया है. भारतीय संस्कृति को खराब करने के लिए ऐसी पेंटिंग्स बनाई गई है.’’लेकिन कामसूत्र की नकल से क्या आपत्ति है?आशीष कहते हैं, ‘‘कामसूत्र भारतीय संस्कृति में तो है, लेकिन गुरु शिष्य-परंपरा भी है और इस परंपरा को ठेस पहुंचाई गई है.’’इस मुद्दे पर पटना में छात्र संघों के बीच भी मुद्दा गर्माया हुआ है और मामला तूल पकड़ रहा है."
entertainment,"'कॉन्ट्रोवर्सी क्वीन' कही जाने वाली वीना मलिक निर्देशक हेमंत मधुकर की फ़िल्म '125 किलोमीटर्स मुंबई' को शूट कर रही थी और शुक्रवार शाम को वो फ़िल्म की शूटिंग से कहीं चली गई.वीना के इस तरह बिना किसी को कुछ बताए चले जाने पर सफाई देते हुए भारत में वीना मलिक के मैनेजर प्रतिक मेहता कहते हैं, ''वीना को इस फ़िल्म की शूटिंग सिर्फ 16 दिसंबर तक ही करनी थी. लेकिन 15 की शाम को फ़िल्म के निर्देशक ने मुझे फ़ोन करके कहा कि वो वीना के साथ कुछ सीन दोबारा शूट करना चाहते हैं. ये बात मैं वीना को बता नहीं पाया और इसलिए 16 की शाम वीना फ़िल्म की शूटिंग से निकल गईं.''प्रतिक ये भी बताते हैं कि पिछले कुछ दिनों से वीना शारीरिक और मानसिक रूप से तनाव में थी. प्रतिक कहते हैं, ''एफएचएम पत्रिका में छपी उनकी तस्वीर की वजह से वीना बहुत तनावग्रस्त थीं और उनकी तबियत भी ख़राब चल रही थी. इतना ही नहीं वो पिछले दो तीन दिनों से लगातार शूटिंग कर रही थीं. वो थकी हुई थीं और थोडा आराम करना चाहती थीं इसलिए वो मुंबई के एक होटल में चली गईं.''प्रतिक कहते हैं, ''वीना हमेशा मेरे संपर्क में रहती हैं लेकिन इस बार उनका फ़ोन नहीं लग रहा था. इसलिए मैं थोडा घबरा गया और पुलिस के पास ये सलाह लेने पहुंच गया कि अब मुझे क्या करना चाहिए. पुलिस थाने से निकलने के दस मिनट के अंदर-अंदर ये ख़बर पूरी मीडिया में छा गई कि वीना मुंबई से गायब हो गई हैं.''जब बीबीसी ने प्रतिक से पूछा कि वीना के इस तरह यूं बिना किसी को बताए चले जाने को लोग उनका 'पब्लिसिटी स्टंट' भी कह रहे हैं, तो प्रतिक बोले, ''मीडिया के कुछ लोग ज़बरदस्ती मुझे फ़ोन कर बात करना चाहते थे, मैंने मना भी किया लेकिन फिर भी वो मुझसे बात करते रहे और ये वही लोग हैं जिन्होंने वीना के चले जाने को वीना का 'पब्लिसिटी स्टंट' करार दिया.''अब तो वीना आ गई हैं तो वो ख़ुद मीडिया से बात क्यों नहीं कर रही हैं? इस सवाल का जवाब देते हुए प्रतिक कहते हैं, ''वीना बहुत ही परेशान हैं, पहले क्या कम उलझने थी और अब ये नया विवाद हो गया है. वीना मुझ से भी बहुत नाराज़ हैं. लेकिन वो जानती हैं मैंने जो भी किया वो उनकी भलाई के लिए ही किया है.'''125 किलोमीटर्स मुंबई' के अलावा वीना मलिक जल्द ही अपनी पहली फ़िल्म 'ज़िन्दगी 50-50' और फिर 'दाल में कुछ काला है' में नज़र आएंगी."
science,"वैज्ञानिकों का कहना है कि ग्रह की भीतरी सतह ठंडी होने के कारण सिकुड़ गई है और इस स्तर पर दरारें पड़ रही हैं .वैज्ञानिकों को इस बारे में पहली बार जानकारी तब मिली जब सत्तर के दशक के मध्य में मैरीनर 10 सैटेलाइट ग्रह के पास से गुज़री थी.लेकिन अमेरिकी अंतरिक्ष एजेंसी 

मैसेंजर सैटेलाइट से मिली ताज़ा तस्वीरों के अध्ययन से वैज्ञानिकों को इस ग्रह के सिकुड़ने के बारे में नई जानकारी मिली हैं.वैज्ञानिक जर्नल नेचर जियोसाइंस की ताजा रिपोर्ट में कहा गया है कि बुध ग्रह का सिकुड़ना पहले जितनी उम्मीद थी उससे कहीं ज़्यादा है.

मैरीनर 10 मिशन साल 1974 और 1975 में बुध के पास से गुजरा था और उसने बुध के 45 प्रतिशत इलाक़े की तस्वीरें ली थीं . उन तस्वीरों से पता चल रहा था कि बुध की सतह पर दरारें हैं.यह दरारें सैकड़ों मील लंबी थी. मैरीनर 10 से ली गई तस्वीरों से अनुमान लगाया गया था कि इस ग्रह की त्रिज्या एक से तीन किलोमीटर कम हुई है .ये नतीजे उन परिणामों के उलट थे जो मॉडलिंग तकनीक से मिले थे. मॉडलिंग तकनीक के अनुसार बुध जैसे ठंडे होने वाले पिण्ड को चार अरब साल में इससे ज़्यादा सिकुड़ना चाहिए था.मैसेंजर ने बुध के 100 प्रतिशत सतह की तस्वीर लेकर वैज्ञानिकों की मुश्किल हल कर दी. मैसेंजर साल 2011 में बुध के पास से गुजरा और उसने 100% सतह की तस्वीरें लीं .इन तस्वीरों की समीक्षा के बाद बात यह बात सामने आई है कि यह ग्रह पहले जितना अनुमान था उसेस ज़्यादा सिकुड़ चुका है.वाशिंगटन के कारनेगी इंस्टीट्यूट के डॉ. पॉल बायरन ने बीबीसी को बताया, "" ग्रह में पड़ी कुछ दरारें बहुत बड़ी हैं. ग्रह के दक्षिणी हिस्से में एक लंबी दरार पड़ी है जिसकी लंबाई 1000 किलोमीटर है.बुध का व्यास लगभग 4000 किलोमीटर है. मैसेंजर मिशन के बाद जापान और यूरोप भी बुध पर मिशन भेजने की तैयारी कर रहे हैं. ये मिशन अगले साल भेजे जाएंगे .(बीबीसी हिन्दी के एंड्रॉएड ऐप के लिए 

यहां क्लिक करें आप हमें 

फ़ेसबुक और 

ट्विटर पर भी फ़ॉलो कर सकते हैं.)"
sport,"गजनी, बॉडीगार्ड और ओम शांति ओम में यह सब अपने डोले-शोले दिखा चुके है. अब इसे नए ज़माने का चलन कहिए या स्वास्थय के प्रति बढती जागरूकता कि आज बहुत सारे युवा वास्तविक ज़िदंगी में कुछ-कुछ ऐसा ही दिखने चाहते हैं.जहाँ देखो यहाँ-वहाँ गली-मोहल्ले, व्यस्त सड़को के किनारे, मॉल,गॉव-कस्बों, शहरों में हैल्थ सेंटर से लेकर जिमनेज़ियम नज़र आते हैं. वहाँ युवा लड़के-लड़कियों के अलावा अधेड़ उम्र के लोग भी ट्रेड मिल पर दौड़ते दिख जाएंगे.जो मज़बूत लोहे का वेट नहीं उठा सकते, वो आराम से खड़े हो कर फिर फ़ोम के आरामदायक गद्दे जैसा अहसास देती मशीनों पर लेटकर भी वेट एक्सरसाइज़ कर सकते हैं.क्यों भारत डोपिंग के लिए बदनाम है?आम तौर पर जिमनेज़ियम एक ट्रेनर होता है जो बताता है कि किस तरह की कसरत की जाए, कैसे जल्दी से जल्दी आजकल के हीरो जैसा बना जाए.बस इस तरह की जगहों पर पैसा ज़रा ज़्यादा लगता है. जिनके पास अधिक पैसा नहीं है वो आज भी किसी पुराने ज़माने के वेटलिफ्टिंग सेंटर में जो सकते है, लेकिन वहाँ पसीना अधिक बहाना पड़ेगा. ऐसा नहीं है कि जिमनेज़ियम में सिर्फ कसरत करने से सिक्स पैक एब बन जाएंगे. आज कल कई जगहों पर सिक्स पैक एब बनाने के लिए सप्लीमेंट लेने की सलाह भी दी जाती है. ये सप्लीमेंट छोटे-बड़े पैकेट से लेकर पाँच-दस किलो के डिब्बों में तरह-तरह के नामों से आते है. पर ये सप्लीमेंट नुकसानदायक हो सकते हैं चाहे लो किसी की सलाह से लिए गए हों.अमरीका में स्पोर्टस मैडिसीन में डब्लयूएचओ( विश्व स्वास्थय संस्था) से फ़ैलोशिप कर चुके डॉक्टर जवाहर लाल जैन कहते हैं, ""न्यूट्रिशन सपलीमैंट फिज़िशियन की निगरानी में ही लिया जाना चाहिए. न्यूट्रिशन सपलीमैंट लेना बुरा नहीं है, लेकिन सबसे बड़ी समस्या है कि न्यूट्रिशन सपलीमैंट की इंडस्ट्री नियामक नहीं है. बहुत सारी आयुर्वेदिक दवाइयां हैं लेकिन बिना सलाह से या फिर अपने मन से सपलीमैंट लेने से नुकसान भी हो सकता है.""डॉक्टर जवाहर लाल जैन बताते हैं, ""पिछले दिनों जितना भी शोध हुआ उसके आधार पर सरकार ने भारतीय खेल प्राधिकरण से भी कहा है कि वह अपने क्षेत्रिय ट्रेनिंग सैंटर में न्यूट्रीशन सप्लीमेंट की जगह सूखे मेवे जैसे काजू, बादाम, किशमिश दे.""जैन चेतावनी देते हैं कि अगर सप्लीमेंट में क्षमता बढाने वाली दवाइंया मिली हों तो किसी भी खिलाड़ी का खेल जीवन डोप के आरोप में समाप्त हो सकता है. जैम कहते है ""सप्लीमेंट के डिब्बो में कई बार स्टेरॉयड्स मिले हुए होते हैं. एथलीट ये बात समझते हैं कि एक चम्मच खाने से प्रदर्शन 10 गुना और 6 चम्मच खाने से 60 गुना बढ़ जाएगा."" डाक्टर जवाहर लाल कहते हैं, ""विदेश से आने वाले डिब्बों की जाँच से पता चलता है कि कई डिब्बों में नैंड्रोलोन नामक सॉल्ट मिला हुआ था. इसके अधिक सेवन से ख़ासकर पुरूषों के स्तन बहुत बढ जाते है, आवाज़ भारी हो जाती है, गुस्सा अधिक आता है, चिड़चिड़ापन बढ जाता है, हार्ट अटैक का खतरा बढ़ जाता है, लीवर कैंसर हो सकता है. महिलाओं के चेहरे पर बाल आ जाते है. कुछ एथलीट गंजे हो जाते है. बांझपन हो जाता है और कुछ को अन्य तरह की गंभीर बीमारिया घेर लेती है.""ऐसा नहीं है कि सब लोग दवाइयों के सहारे ही सिक्स पैक एब बनाते हों. अगर दिनेश सिंह ओसवाल की बात की जाए तो वह कई बार बॉडी बिल्डिंग चैंपियनशिप के विजेता रह चुके है. वह कई बार मिस्टर इंडिया भी रह चुके है.उनका कहना है, ""इसके लिए बड़ी मेहनत की ज़रूरत है. नियमित व्यायाम, अच्छी डाइट, न्यूट्रिशन भी ज़रूरी है. क्वालिफाइड ट्रेनर का होना आवश्यक है. अब तो कोचों के लिए सर्टिफिकेट कोर्स भी चलाए जा रहे हैं. अगर आप जिम में जाएँ तो सुनिश्चित करें कि डाइटिशियन,फिज़ियो और ट्रेनर प्रशिक्षित हों.""तो शरीर की देखभाल करना या फिर कसरत करना बुरा नही है पर ज़रा सभंलकर.(सप्लीमेंट पर डॉक्टर जवाहर लाल की सलाह उनकी निजी राय है )(बीबीसी हिन्दी के एंड्रॉएड ऐप के लिए यहां 

क्लिक करें. आप हमें 

फ़ेसबुक और

 ट्विटर पर भी फ़ॉलो कर सकते हैं.)"
international,"अदालत ने कहा कि इस मंदिर में पाकिस्तान और भारत के अलावा दुनियाभर से हिंदू समुदाय के लोग धार्मिक रस्में अदा करने आते हैं. अगर मंदिर में मूर्तियां नहीं होंगी, तो वो पाकिस्तान में रह रहे अल्पसंख्यक हिंदुओं के बारे में क्या धारणा बनाएंगे. मुख्य न्यायाधीश जस्टिस मियां साक़िब निसार की अध्यक्षता में सुप्रीम कोर्ट की तीन सदस्यीय बेंच ने कटासराज मंदिर की ख़राब हालत के बारे में मंगलवार को स्वत: संज्ञान लेते हुए सुनवाई की. बीबीसी संवाददाता शहज़ाद मलिक के अनुसार मीडिया में ये ख़बरें आई थीं कि उस इलाके में सीमेंट की फैक्ट्रियों की वजह से मंदिर परिसर के अंदर का तालाब सूख रहा है. अदालत ने इस ख़बरों के बाद ही स्वत: संज्ञान लिया. हिंदू धर्म के मानने वालों के कहना है कि राम, शिव अपनी पत्नी की मृत्यु पर बेतहाशा रोये थे और उनके आंसुओं ने तालाब की शक्ल ली.ये तालाब दो कनाल 15 मर्ला में फ़ैला हुआ है. इसकी गहराई 20 फ़ीट है. ये तालाब अब सूखा पड़ा है.सुप्रीम कोर्ट ने पंजाब सरकार को आदेश दिया है कि वो सूखे तालाब को भरवाए. सुनवाई के दौरान पंजाब सरकार के वकील ने कहा कि मंदिर के आसपास चार सीमेंट फ़ैक्ट्रियां हैं जबकि वक़्फ़ विभाग के वकील ने कटासराज मंदिर की ख़राब हालत के लिए पिछली सरकार को ज़िम्मेदार ठहराया है. उनके अनुसार पाकिस्तान पीपुल्स पार्टी की सरकार के समय वक़्फ़ बोर्ड में काफ़ी धांधलियां हुई थीं.मंगलवार को अदालत ने पूछा कि इस मामले में जो लोग संदिग्ध हैं उनको अबतक गिरफ्तार क्यों नहीं किया गया. इसपर वक़्फ़ बोर्ड के वकील ने जवाब दिया कि संदिग्ध लोग पाकिस्तान से फ़रार हैं.अदालत ने सख़्त रवैया अख़्तियार करते हुए कहा कि केंद्रीय गृह सचिव और केंद्रीय विदेश सचिव को भी अदालत में तलब किया जा सकता है. सुप्रीम कोर्ट ने निचली अदालतों को भी आदेश दिया कि इस मामले में निचली अदालत सुनवाई नहीं कर सकती है. ये सुनवाई बुधवार को भी जारी रहेगी.  (बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक और ट्विटर पर फ़ॉलो भी कर सकते हैं.)"
entertainment,"गोवा फिल्म महोत्सव के दौरान सुधीर मिश्रा ने बीबीसी से बात की और पूछा कि क्या इन दो अभिनेताओं को साथ में लाना एक वाकई मुश्किल काम था?इस सवाल का जवाब देते हुए सुधीर बोले, ''बात मुश्किल या आसान होने की नहीं है. अगर आपकी स्क्रिप्ट में दम है तो आपके साथ लोग जुड़ ही जाते हैं. मुझे तो अपनी फिल्म के लिए अमिताभ और ऋषि ही चाहिए थे. मैं तो अटक ही गया था इन दो पर. इनके बगैर ये फिल्म मुमकिन ही नहीं थी. फिलहाल मुझे इस बात की ख़ुशी भी है की ये मेरी फिल्म कर रहे हैं और थोडा डर भी लग रहा है.''शायद सुधीर के डर की वजह ये भी है कि वो अमिताभ बच्चन को एक बहुत बड़ा एक्टर मानते हैं. वो कहते हैं, ''बच्चन साहब बहुत बड़े कलाकार हैं. अमिताभ बच्चन के व्यक्तित्व के और भी कई मायने हैं. उनके बारे में मैं कुछ भी कहने वाला कौन होता हूं. उन्होंने मेरी फिल्म में काम करना इसलिए मंज़ूर किया क्योंकि उन्हें इस फिल्म में कुछ नया लगा. इस फिल्म को लेकर मैं बहुत आश्वस्त हूं.''सुधीर मिश्रा ये भी कहते हैं कि उन्होंने फिल्म की जो कहानी लिखी है उसमें अमिताभ अपने अभिनय से  चार चांद लगा देंगे. लेकिन सुधीर साथ ही ये भी मानते हैं कि अब ये उनकी ज़िम्मेदारी होगी कि वो अपने कलाकारों को बेहतरीन माहौल दें और शूटिंग अच्छी तरीके से हो.अमिताभ बच्चन की तारीफ करने से अभी भी नहीं भरा है सुधीर मिश्रा का दिल. अपनी बात को जारी रखते हुए वो कहते हैं, ''अमित जी में यही तो कमाल की बात है कि वो इतने सालों से सिनेमा का हिस्सा है और आज भी वो अपने काम को लेकर, अपनी कला को लेकर अति उत्साहित रहते हैं. ऋषि कपूर में भी यही बात है. इन लोगों का अपने काम से जो इश्क है वो आज भी बरकार है. ये बड़ी बात है कि इस उम्र में भी वो नई चुनौतियों के लिए तैयार हैं.''इन दोनों कलाकारों की एक और खासियत को सबके सामने रखना चाहते हैं सुधीर.वो कहते हैं, ''चाहे अमिताभ हो या ऋषि दोनों ही ज़मीन से जुड़े हुए हैं. मैंने तो ऐसे ऐसे लोग देखे हैं जो जिनके अंदाज़ दो फिल्में करते ही बदल जाते हैं. ये लोग तो इतने सालों से काम कर रहे हैं और आज भी इतने मासूम हैं. आज भी मेहनत करने से नहीं हिचकिचाते और यही बात उन्हें बड़ा बनाती है.''अमिताभ और ऋषि के बारे में तो खूब बात हो गई अब ज़रा ये जान लें कि 'मेहरुनिसा' है किस बारे में?सुधीर की अगर माने तो ये फिल्म एक सपने के बारे में है. एक अधूरे ख्वाब की कहानी है मेहरुनिसा. फिल्म में एक लड़की का नाम भी है मेहरुनिसा.   जब सुधीर ने इस फिल्म की घोषणा की थी तो कहा जा रहा था की 'मेहरुनिसा' एक पीरियड फिल्म है. क्या ये सच है?सुधीर कहते हैं, ''मेहरुनिसा पीरियड फिल्म नहीं है. फिल्म में अमिताभ और ऋषि के साथ साथ चित्रांगदा सिंह भी हैं. फिल्म की शूटिंग अगले साल अप्रैल महीने से लखनऊ में शुरू हो जाएगी.''"
india,पुलिस के मुताबिक 24 साल की महिला अपने मित्र के साथ छुट्टियां मनाने कश्मीर आई हुई थीं.इस घटना के बाद 'दोस्त' का कोई अतापता नहीं था लेकिन बाद में पुलिस ने उसे गिरफ्तार कर लिया गया. पुलिस का आरोप था कि वो घाटी से बाहर जाने की कोशिश कर रहा था.एक वरिष्ठ अधिकारी ने बीबीसी को बताया कि क्लेपर की गिरफ्तारी के लिए घाटी में अलर्ट जारी किया गया था.अधिकारियों ने बताया कि मारी गई लड़की के शव को नई दिल्ली में ब्रितानी उच्चायोग को सौंपा जाएगा. एक अधिकारी ने कहा कि क्लेपर के ख़िलाफ कश्मीर में ही मुकदमा चलेगा.पहले से ही परेशानियों में घिरे कश्मीर के पर्यटन उद्योग के लिए इस घटना को एक झटका माना जा रहा है. इस वर्ष जनवरी से अब तक दस हज़ार विदेशी पर्यटक कश्मीर घाटी आ चुके हैं.अमरीका और ब्रिटेन सहित कई पश्चिमी देशों ने कश्मीर में 1989 में शुरु हुए सशस्त्र संघर्ष के बाद से ही अपने नागरिकों को वहां जाने से बचने की सलाह दी हुई है.कश्मीरी अधिकारी कई बार पश्चिमी देशों से इस प्रतिबंध को हटाने का आग्रह कर चुके हैं.
india,"अब तक हुई आठ ग्राम सभाओं ने वेदांता के नियमगिरि पर्वत में खनन प्रस्ताव को रद्द कर दिया है.ये तब जबकि राज्य शासन पर ये आरोप है कि चूँकि सुप्रीम कोर्ट ने ग्राम सभाओं की तादाद नहीं तय की थी, इसलिए डोंगरिया कोंध के 112 में से महज़ 12 गांवों में ही सभाओं का गठन किया गया.जंगल क़ानून के भीतर आदिवासी क्षेत्र में भूमि अधिग्रहण से पहले ग्राम सभा की मंज़ूरी लेनी ज़रूरी है लेकिन केंद्र सरकार की ओर से गठित एन सी सक्सेना कमेटी के मुताबिक़ ओडिशा शासन ने इस नियम की अनदेखी की थी.(नियमगिरी के बिना जी पाएंगे आदिवासी)18 जुलाई से शुरू हुई ये ग्राम सभाएं सुप्रीम कोर्ट के आदेश पर तैयार की गई हैं और इन्हें इस बात के निर्णय का अधिकार दिया गया है कि नियमगिरि में खनन की इजाज़त दी जाए या नहीं.गुरुवार के बाद ऐसी तीन और सभाएं होनी हैं. अंतिम बैठक 19 अगस्त को रायगढ़ा ज़िले के जरपा में होगी.सभाएं सुप्रीम कोर्ट के पर्यवेक्षक की निगरानी में की जाती है और सभाओं के पूरे होने के बाद उसके फ़ैसले की रिपोर्ट उच्चतम न्यायालय को भेज दी जाएगी.ग्राम सभाओं को लेकर स्थानीय लोग बहुत जागरूक हैं और इसमें शामिल होने के लिए दूर-दराज़ से आदिवासी पैदल सफर कर पहुंचते हैं.इजुरूपा की सभा में डोंगरिया कोंध के ‘मंडोल जानी’ यानी सबसे बड़े सरदार लडो सिकाका ने बीबीसी से कहा कि हम नियमगिरि किसी भी हाल में नहीं छोड़ेंगे, जब तक हमारे शरीर में ख़ून है हम नियम राजा की लड़ाई जारी रखेंगे.(डोंगरिया कोंध आदिवासियों का जीवन)मुखर और गठीले बदन के सुंदर दिखने वाले लडो को नक्सल होने के आरोप में जेल भी जाना पड़ा.वो कहते हैं, “क्या मैं नक्सल दिखता हूं, वो तो डर के मारे पुलिस के सामने भी नहीं आते. हम तो गवर्नर से लेकर किसी से भी बात कर सकते हैं और उसके लिए तैयार हैं.”अरबपति अनिल अग्रवाल की ब्रितानी कंपनी पिछले लगभग दशक भर से प्रोजेक्ट को शुरू करने की कोशिश कर रही है लेकिन उसे सफलता नहीं मिली है बल्कि मानवाधिकार हनन और नियमों की अनदेखी के चलते उसे चर्च ऑफ़ इंग्लैंड, नॉर्वे और दूसरे शेयर धारकों को खोना पड़ा है और इन लोगों ने कंपनी से निवेश वापस ले लिया है.ब्रितानी सरकार ने भी अपनी एक जांच रिपोर्ट में कंपनी पर कई सवाल खड़े किए थे.क्षेत्र में रहने वाले डोंगरिया कोंध, झरनिया और कुटिया आदिवासियों का कहना है कि वो नियमगिरी को भगवान मानते हैं और इसमें खनन से उनकी धार्मिक भावना को ठेस पहुंचेगी.वेदांत कालाहांडी के लांजीगढ़ में एल्यूमिनियम रिफ़ाइनरी का एक कारख़ाना तैयार कर चुकी है जो काम कर रहा है लेकिन फिलहाल उसे कच्चा माल बॉक्साइट, बाहर से लाना पड़ रहा है.वेदांता खुद पर लगे आरोपों से इंकार करती रही है और अनिल अग्रवाल ने पहले कहा है कि वह क़ानून के ख़िलाफ़ कोई क़दम नहीं उठाएंगे.बीबीसी ने इस बार भी वेदांता से बातचीत करने की कोशश की लेकिन उनके अधिकारियों ने बात करने से साफ़ मना कर दिया.(बीबीसी हिंदी का एंड्रॉयड मोबाइल ऐप डाउनलोड करने के लिए 

क्लिक करें. आप ख़बरें पढ़ने और अपनी राय देने के लिए हमारे 

फ़ेसबुक पन्ने पर भी आ सकते हैं और 

ट्विटर पर फ़ॉलो भी कर सकते हैं.)"
science,"इस बीमारी से पीड़ित व्यक्ति लाल और हरे रंग को नहीं पहचान पाता,साथ ही कई महिलाओं के अलावा हर 10 में से एक पुरुष, इस बीमारी से पीड़ित होता है.ऑक्सी-आइसो नाम के लेंस को अमरीका के रिसर्च संस्थान ने इजाद किया है जिससे कि डॉक्टर उन नसों को देख पाएंगे जहां तनाव है.जांच से पता चला है कि ये लेंस कलर ब्लाइंड इंसान की लाल और हरे रंगों को पहचाने में मदद करते हैं.लेकिन इस लेंस का इस्तेमाल गोताखोर नहीं कर सकते क्योंकि ये लेंस पीले और नीले रंग को पहचानने की क्षमता को कम करता है.न्यूरोबॉयोलॉजिस्ट मार्क चांगिज़ी ने इस लेंस को विकसित किया है.वो कहते हैं, “बाकी स्तनधारियों के मुकाबले इंसानों में रंगों को पहचानने की बेहतर क्षमता है. ऑक्सी-आइसो फिल्टर सिर्फ उन रंगों को उभारता है जो हरे या लाल होते हैं जिन्हें कलर ब्लाइंड नहीं देख पाते.”डेनियल बोर कलर ब्लाइंड है और वो ससेक्स यूनिवर्सिटी के सैकलर सेंटर फॉर कॉंशियशनेस में न्यूरो वैज्ञानिक है. उनके अनुसार ये लेंस लाल रंग को बेहद चटख दिखाता है. हालांकि उन्हें इसकी सफलता पर आशंका भी है.डेनियल बोर कहते हैं कि ये लेंस पीले रंग को पूरी तरह से अदृष्य बना देता है. वो कहते हैं, “मेरी बेटी के कंप्यूटर मॉनिटर पर कुछ पीले रंग थे लेकिन मैं उन्हें देख ही नहीं पाया.”तो ये उन लोगों के लिए क्रांतिकारी साबित हो सकता है जिन्हें ये समस्या है."
international,"अभियोजन पक्ष के वकील ने फ़ैसले के बारे में अनुरोध किया है कि 21 साल के जोहान्स काना को बिना पैरोल की सज़ा दी जाए.17 वर्षीय युवती एनिनी बुइसेन की फरवरी में मौत हो गई थी. इसके बाद देशभर में लोगों ने आक्रोश प्रकट किया था. बीबीसी संवाददाता नोम्सा केपटाउन से 220 किलोमीटर दूर मासेको स्वेलेडम के न्यायालय में फ़ैसले के दौरान मौजूद थे. उन्होंने बताया कि काना के चाचा ने हाथों से ताली बजाई और हँसे जब जज ने अपना फ़ैसला सुनाया. उन्होंने व्यवस्था को अन्यायपूर्ण बताते हुए कहा, ""यह एक मजाक है.""बीबीसी संवाददाता ने बताया कि मामले की सुनवाई के दौरान मौजूद अधिकांश लोगों ने कहा कि न्याय हुआ है.समुदाय के लोगों ने सवाल उठाया है कि क्या एनिनी बुइसेन पर हमले में केवल काना ही संलिप्त थे? बुइसेन ने अपनी मौत के पहले पुलिस को बताया था कि उसके ऊपर हमला करने वाले वालों में कई लोग शामिल थे.ऐनी बुइसेन को उनके घर के समीप एक निर्माणाधीन स्थल पर मरने के लिए छोड़ दिया गया था. बलात्कार और आंतें बाहर निकलने जैसी गंभीर स्थित में उनको केप टाउन के अस्पताल में भर्ती किया गया, जहाँ उनकी मौत हो गई थी.राष्ट्रपति जैकब जुमा ने हमले को 'शर्मनाक, क्रूर और अत्यंत अमानवीय' बताया. न्यायालय से उन्होंने यौन अपराधों के लिए कठोरतम सज़ा देने की बात कही.न्यायालय में मामले की सुनवाई के दौरान बुइसेन का इलाज करने वाले डॉक्टर ने कहा, ""उनको बहुत गंभीर चोटें लगी थीं. एक महिला डॉक्टर ने कहा कि इससे पहले उन्होंने इतना भयानक जख्म नहीं देखा था.""अपनी मौत से ठीक पहले बुइसेन ने कहा था कि उनके ऊपर हमले में पाँच या छह लोग शामिल थे.शुरुआत में तीन संदिग्ध गिरफ़्तार किए गए थे, लेकिन केवल काना को मुक़दमे का सामना करना पड़ा.काना ने बुइसेन के बलात्कार की बात स्वीकार की है, लेकिन उसने बुइसेन की हत्या से इंकार किया है.दक्षिण अफ्रीका की पुलिस के आँकड़े बताते हैं कि पिछले साल 64,000 ब्लात्कार की घटनाओं की रिपोर्ट दर्ज़ की गई थी.दक्षिण अफ्रीका में यौन हिंसा की दर विश्व में सबसे ज़्यादा है. पुलिस का कहना है कि हर तीसरे मिनट में एक लड़की का ब्लात्कार होता है.(बीबीसी हिन्दी के एंड्रॉएड ऐप के लिए यहां 

क्लिक करें. आप हमें

 फ़ेसबुक और

 ट्विटर पर भी फ़ॉलो कर सकते हैं.)"
science,"या आप अपने हुनर को साथ लेकर कंपनी को अलविदा कहेंगे और हज़ारों-लाखों रुपए के लिए उसे विरोधियों के हाथों बेच देंगे?कहा जाता है कि जिसके बारे में आप नहीं जानते, वह चीज़ आपको परेशान नहीं कर सकती. लेकिन अगर आपकी कंपनी ऐसी टेक्नोलॉजी कंपनी है, जिसके उत्पाद अतिसंवेदनशील महंगी सुरक्षा पर काम करते हैं, तो इससे फ़र्क पड़ता है.ऐसे में किसी सॉफ्टवेयर का ग़लत कोड या फिर नए फ़ीचर लॉन्च करने का नतीजा घातक हो सकता है.इसीलिए तकनीक बेचने वाली कंपनियां इसकी तसदीक करने में काफ़ी मेहनत करती हैं कि उनकी तकनीकी सुरक्षा में कोई सेंध न लगा सके और इसके लिए वो पैसा ख़र्च करने को भी तैयार रहती हैं.बग बाउंटी यानी सॉफ़्टवेयर में गड़बड़ी के लिए इनाम खुराफ़ाती हैकरों को कालाबाज़ारी से बचाने के लिए रखा जाता है. सारी दुनिया में टैक कंपनियां इसे अपनी सुरक्षा में लगे लोगों की टीम के लिए इस्तेमाल में लाती हैं.माइक्रोसॉफ़्ट की तरफ़ से एक इतनी बड़ी स्कीम सामने आई है जिसने अब तक दी जाने वाली बग बाउंटी को बौना बना दिया है. अगर आप उसके प्रोग्राम या सॉफ़्टवेयर में बग का पता लगा सकते हैं तो आप डेढ़ लाख डॉलर यानी 90 लाख रुपए तक का इनाम जीत सकते हैं.माइक्रोसॉफ़्ट में वरिष्ठ सुरक्षा रणनीतिकार केटी मॉसोरिस के मुताबिक़, ‘असल में इसका मक़सद ऐसे हैकरों की तलाश है जो सही चीज़ें कर सकते हैं और बदले में वो कुछ पैसा भी बना सकते हैं. मगर चुनौती यह है कि आपको उन्हें दूसरे खरीदारों के पास जाने से पहले ढूंढ लेना है.’जो हैकर आपराधिक प्रवृत्ति के हैं, उन्हें अपनी टीम में शामिल करने वाले बाज़ार में बड़ी तादाद में मौजूद हैं.बड़ी-बड़ी हस्तियों को हैकिंग से निजात दिलाने का काम करने सॉफ़्टवेयर सुरक्षा शोधकर्ता ओलीवर क्रॉफ़टन कहते हैं, ‘हैकिंग उद्योग और ख़ासकर आपराधिक हैकिंग उद्योग असल में दुनिया में चल रही सबसे बड़ी आपराधिक गतिविधि है.’‘इस काम में अपराधियों को किसी दूसरे अपराध जैसे ड्रग्स या हथियारों की डीलिंग के मुक़ाबले ज़्यादा पैसा मिलता है. यह एक बहुत बड़ा कारोबार है.’गूगल सर्च इंजन में कुछ चतुराई भरे सवालों के ज़रिए उन्होंने बीबीसी को दिखाया कि कैसे सॉफ़्टवेयर गड़बड़ियां यानी बग बेचने के लिए बाज़ार तलाशा जा सकता है.‘किसी भी दूसरे कारोबारी लेनदेन की तरह यह एक तरह की सौदेबाज़ी है.’ क्रॉफ़टन के मुताबिक़, ‘बस इतना देखना है कि तीसरी पार्टी को कितना फ़ायदा हो रहा है. इसके मुताबिक़ इसकी कीमत तय होती है.’ वह बताते हैं कि आजकल इसके लिए लोग ‘दसियों हज़ार डॉलर’ देने को तैयार हैं.हाल ही में इंग्लैंड के ‘व्हाइट हैट’ यानी अच्छे हैकर जैक व्हिटन ने एक बड़ी बग बाउंटी जीती. उन्होंने फ़ेसबुक की टैक्स्ट मैसेजिंग में ऐसी गड़बड़ी का पता लगाया, जो लोगों के फ़ोन नंबरों को उजागर कर सकती है.उन्होंने इस बारे में फ़ेसबुक को बताया, जिसके बदले उन्हें 20 हज़ार डॉलर यानी 12 लाख रुपए अदा किए गए.इसके लिए व्हिटन ने सैकड़ों ऐसे एथिकल हैकरों की मदद ली, जो फ़ेसबुक को अपनी सुरक्षा चाक-चौबंद रखने में मदद करते हैं. कंपनी ने अपनी वेबसाइट पर ‘थैंक्स’ सेक्शन में उनका ज़िक्र किया है. बहुतों के लिए इतनी मान्यता ही काफ़ी होती है.फ़ेसबुक में यूरोप, मध्यपूर्व और अफ़्रीका के लिए नीति निर्देशक रिचर्ड ऐलन ने बताया, ‘बहुत से ऐसे लोग हैं जो इंटरनेट सुरक्षा को लेकर कुछ खोज लेने में ही उत्तेजना महसूस करते हैं. यह वैसा ही है जैसे जीव विज्ञानियों के लिए किसी नई प्रजाति या नए पौधे का पता लगाना.’‘हालांकि दूसरे कई लोग हैं, जो इस काम को बुरे मक़सद के लिए करना चाहते हैं. अक्सर ऐसे लोग सामने नहीं आते, पर हमारी सुरक्षा टीम में ऐसे लोग हैं जो उनका पता लगा लेते हैं.’वह कहते हैं कि ऐसे में लोगों को बग बाउंटी यानी इनाम मिलना एक अतिरिक्त खुशी की तरह है. पर यह सही काम करने के लिए प्रेरणा नहीं देती. इसे हासिल करने के लिए हैकरों को सबसे पहले गड़बड़ी के बारे में कंपनियों को बताना होता है. यह कोई फ़िरौती नहीं है.‘फ़ेसबुक और दूसरी कंपनियों की तरह ज़िम्मेदारी भरे खुलासे का मतलब है कि जैसे ही कोई गड़बड़ी पता चले, उसे तुरंत सूचित करें और इनाम की चिंता न करें क्योंकि दोनों एक दूसरे से जुड़े हुए नहीं हैं.’‘ज़िम्मेदारी भरे खुलासे का मतलब है कि मैं कंपनी को बताने जा रहा हूं कि उनकी सुरक्षा में यहां सेंध लगी है और इसे तुरंत ठीक किया जाए. अगर वो मुझे इनाम देते हैं तो बहुत अच्छा, मगर यह कोई शर्त नहीं है.’मगर जर्मनी के किशोर रॉबर्ट कुगलर जिन्होंने बग बाउंटी में पांच हज़ार पाउंड कमाए हैं, उनके लिए पैसे का वादा एक अहम शर्त है. कुगलर के मुताबिक़, ‘यह कोई 15 मिनट की मेहनत नहीं है. आपको कई घंटे इस पर काम करना पड़ता है, तब कहीं जाकर पैसा मिलता है.’‘बग बाउंटी काफी सकारात्मक चीज़ है. अगर आप लोगों को उनकी मेहनत का पैसा नहीं देते तो आप उनसे गड़बड़ियों का पता भी नहीं लगवा सकते.’(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं.)"
india,"ईमेल दुनियाभर से संपर्क स्थापित करने का एक बेहतरीन ज़रिया है लेकिन आपका 


ईमेल एकाउंट कई तरह से घातक भी साबित हो सकता है. ईमेल के ज़रिए आपके कंप्यूटर और निजी तौर पर आपको कई तरह के नुकसान पहुंचाए जा सकते हैं.इंटरनेट पर हर व्यक्ति की पहचान उसके पासवर्ड के ज़रिए होती है. इसके लीक होते ही आपकी निजी जानकारियां सार्वजनिक हो सकती हैं. पासवर्ड के ज़रिए अपराधी इन जानकारियों का गलत इस्तेमाल भी कर सकते हैं.साइबर अपराधी इंटरनेट पर लोगों को अपना शिकार बनाने की फ़िराक में रहते हैं. उनसे बचने के लिए कई तरह के क़दम उठाने ज़रूरी हैं.वायरस तकनीकी भाषा में लिखा गया वो प्रोग्राम है जो व्यापक स्तर पर कंप्यूटर को नुकसान पहुंचाने की दृष्टि से बनाया जाता है. इसके ज़रिए कोई इंटरनेट पर आपकी पहचान चुरा सकता है.सार्वजनिक रुप से उपलब्ध इंटरनेट यानी वाई-फाई वायरस जैसे खतरों का सबसे बड़ा स्रोत हो सकता है. इसके ज़रिए कोई आपकी निजी जानकारियां पढ़ सकता है."
sport,"ये दावा 'ब्लेड रनर' के नाम से मशहूर पिस्टोरियस के ख़िलाफ़ दक्षिण अफ्रीका की एक अदालत में चल रहे हत्या के मुक़दमे की सुनवाई के दौरान किया गया.पिस्टोरियस ने बंदूक का लाइसेंस हासिल करने के लिए भरे गए फॉर्म में लिखा था कि अगर किसी को जान का ख़तरा है तो वह बंदूक़ का इस्तेमाल कर सकता है.इस नई जानकारी के सामने आने के बाद पिस्टोरियस की मुश्किलें बढ़ सकती हैं.उन पर अपनी प्रेमिका रीवा स्टीनकैंप की हत्या का आरोप है लेकिन पिस्टोरियस का कहना है कि उन्होंने रीवा को ग़लती से घुसपैठिया समझ लिया था.अभियोजन पक्ष का कहना है कि उन्होंने जानबूझकर पिछले साल वेलेंटाइन डे को उनके घर पर हुई एक बहस के बाद रीवा को गोली मारी थी.शॉन पैट्रिक रेंस बंदूकों के विशेषज्ञ हैं और एक आपसी दोस्त के माध्यम से साल 2012 में पिस्टोरियस से मिले थे.मुक़दमे के 11वें दिन रेंस ने अदालत को बताया कि पिस्टोरियस ने उनसे एक स्मिथ एंड वेसन 500 बंदूक ख़रीदी थी. उसके बाद उन्होंने छह और बंदूकों का ऑर्डर दिया था.रीवा की हत्या के एक महीने बाद इस ऑर्डर को रद्द कर दिया गया था.रेंस के मुताबिक़ पिस्टोरियस से उन्होंने एक फॉर्म भरवाया था, जो बंदूक ख़रीदने के लिए ज़रूरी होता है. उससे यह तय होता है कि बंदूक के ख़रीदार को उसके इस्तेमाल औऱ क़ानून की पूरी जानकारी होती है. पिस्टोरियस को इस फॉर्म में सबसे ज़्यादा नंबर उस सवाल पर मिले थे जो क़ानूनी तौर पर घुसपैठियों को गोली मारने से संबंधी नियमों के बारे में थे.एक सवाल था: ""आपके और चोरों के बीच कोई सुरक्षा गेट नहीं है. वे हथियारों से लैस हैं और आपकी ओर बढ़ रहे हैं. आपको अपने जीवन के लिए ख़तरा महसूस हो रहा है तो क्या आप अपनी बंदूक़ से गोलीबारी करेंगे?""पिस्टोरियस ने जवाब में कहा, ""हां"".अगला सवाल था कि निजी इस्तेमाल के लिए बंदूक के उपयोग की क़ानूनी ज़रूरतों को स्पष्ट करें. इसके जवाब में पिस्टोरियस ने कहा: ""हमला आप के ख़िलाफ़ होना चाहिए, यह अवैध होना चाहिए, यह लोगों के ख़िलाफ़ होना चाहिए.""लक्ष्य की पहचान करने के महत्व पर किए गए अंतिम सवाल पर पिस्टोरियस का जवाब था: ""हमेशा अपने लक्ष्य और उसकी मंशा को जानिए.""सुनवाई अब मंगलवार तक स्थगित कर दी गई है. सुनवाई में 100 से अधिक गवाहों को बुलाए जाने की उम्मीद है.तीन सप्ताह में सुनवाई पूरे होने की संभावना थी लेकिन अब लगता है और वक़्त लगेगा.अभियोजन पक्ष अदालत में यह साबित करने की कोशिश कर रहा है कि 29 वर्षीय मॉडल, रियलिटी टीवी स्टार और क़ानून स्नातक रीवा स्टीनकैंप की पिस्टोरियस ने जानबूझकर गोली मार कर हत्या की थी.पिस्टोरियस अगर दोषी पाए गए तो उन्हें आजीवन कारावास की सजा मुमकिन है.(बीबीसी हिन्दी के एंड्रॉएड ऐप के लिए आप 

यहां क्लिक कर सकते हैं. आप हमें 

फ़ेसबुक और

 ट्विटर पर फ़ॉलो भी कर सकते हैं.)"
sport,"उन्होंने कहा कि राष्ट्रपति ट्रंप ने अपने आदेश ने उन्हें अनिश्चितता में डाल दिया है कि वह फिर से अमरीका लौट सकते हैं या नहीं.33 साल के फ़राह का जन्म सोमालिया में हुआ था, लेकिन वह पिछले छह सालों से अमरीका के ओरेगॉन राज्य में रह रहे थे. शुक्रवार को अमरीका में जारी किए गए आदेश के मुताबिक़ सोमाली नागरिक भी अमरीका नहीं आ सकते. फ़राह ने कहा, ''यह काफ़ी दुख पहुंचाने वाला है कि मुझे अपने बच्चों से कहना होगा कि मैं शायद घर वापस नहीं आ पाऊं.''ओलंपिक चैंपियन को 'लाइन में खड़ा किया'ट्रंप ने शुक्रवार को एक कार्यकारी आदेश पर हस्ताक्षर कर पूरे अमरीका में शरणार्थी कार्यक्रम को रद्द कर दिया था. इसके साथ ही 90 दिनों के लिए उन्होंने ईरान, इराक़, लीबिया, सोमालिया, सूडान, सीरिया और यमन के नागरिकों के अमरीका आने पर प्रतिबंध लगा दिया है. यह आदेश उन लोगों पर भी लागू होगा जिनके पास दोहरी नागरिकता है.फ़राह ने अपने फ़ेसबुक पन्ने पर लिखा, ''इस साल एक जनवरी को महारानी ने मुझे सम्मानित किया और 27 जनवरी को राष्ट्रपति ट्रंप ने मुझे एलियन बना दिया.''     फ़राह ने कहा, ''ट्रंप की नीति उपेक्षा और पूर्वाग्रह की है. उनकी नीति इस बात का उदाहरण है कि यदि आप संवेदनशीलता और समझ से मुंह मोड़ते हैं तो नफ़रत और अलगाव की ओर बढ़ते हैं.'' यह अभी साफ नहीं है कि आठ साल की उम्र में ब्रिटेन आने वाले फ़राह अमरीका लौट पाएंगे या नहीं. फ़राह के पास दोहरी नागरिकता नहीं है. वह समझने की कोशिश कर रहे हैं उनके साथ अमरीका क्या सुलूक करेगा. फ़राह इथोपिया के एक ट्रेनिंग कैंप में हैं. वह अगस्त में लंदन में होने वाली वर्ल्ड चैंपियनशिप की तैयारी कर रहे हैं. आने वाले हफ्तों में उनके अमरीका जाने की कोई योजना नहीं है. उन्होंने कहा, ''मैं ब्रिटिश नागरिक हूं और पिछले 6 सालों से ब्रिटेन में रह रहा हूं. कड़ी मेहनत करता हूं और समाज में मैंने अपना योगदान दिया है. मैं टैक्स भरता हूं और मैंने अपने चारों बच्चों को यहां साथ लाया था. वे अब इसे अपना घर मानते हैं. मैं और मेरी तरह और लोग कह रहे हैं कि हमारा अब वहां स्वागत नहीं होगा.''   (बीबीसी हिन्दी के एंड्रॉएड ऐप के लिए यहां क्लिक करें. आप हमें फ़ेसबुक और ट्विटर पर भी फ़ॉलो कर सकते हैं.)"
